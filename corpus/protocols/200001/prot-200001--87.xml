<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200001</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200001</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200001--87</head>
          <docDate when="2001-03-28">2001-03-28</docDate>
        </div>
      </front>
      <body>
        <div>
          <note>
            19.00 - 22.56
          </note>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 22 mars.
          </note>
          <note>
            2 § Ansökan om ledighet, m.m.
          </note>
          <note>
            Andre vice talmannen meddelade att Thomas Julin (mp) ansökt om
            sjukledighet under tiden den
          </note>
          <note>
            28 mars-25 maj.
          </note>
          <note>
            Kammaren biföll denna ansökan.
          </note>
          <note>
            Andre vice talmannen anmälde att Lotta Nilsson-
          </note>
          <note>
            Hedström (mp) skulle tjänstgöra som ersättare för
          </note>
          <note>
            Thomas Julin.
          </note>
          <note>
            3 § Utökning av antalet extra suppleanter i kulturutskottet och
            EU-nämnden
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter skulle utökas enligt följande:
          </note>
          <note>
            från 22 till 23 i kulturutskottet från 29 till 30 i EU-nämnden
          </note>
          <note>
            Kammaren medgav dessa utökningar.
          </note>
          <note>
            4 § Val av extra suppleanter i kulturutskottet och EU-nämnden
          </note>
          <note>
            Företogs val av extra suppleanter i kulturutskottet och i EU-nämnden.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i kulturutskottet
          </note>
          <note>
            Lars Lilja (s)
          </note>
          <note>
            suppleant i EU-nämnden
          </note>
          <note>
            Marianne Samuelsson (mp)
          </note>
          <note>
            5 § Kompletteringsval
          </note>
          <note>
            Andre vice talmannen anmälde att Miljöpartiet de grönas riksdagsgrupp
            under Thomas Julins sjukledighet anmält hans ersättare Lotta Nilsson-Hedström
            som suppleant i justitieutskottet, i socialförsäkringsutskottet
            och i socialutskottet.
          </note>
          <note>
            Andre vice talmannen förklarade vald till
          </note>
          <note>
            suppleant i justitieutskottet
          </note>
          <note>
            Lotta Nilsson-Hedström (mp)
          </note>
          <note>
            suppleant i socialförsäkringsutskottet
          </note>
          <note>
            Lotta Nilsson-Hedström (mp)
          </note>
          <note>
            suppleant i socialutskottet
          </note>
          <note>
            Lotta Nilsson-Hedström (mp)
          </note>
          <note>
            6 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Skrivelse
          </note>
          <note>
            2000/01:112 till justitieutskottet
          </note>
          <note>
            7 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Miljö- och jordbruksutskottets betänkande
          </note>
          <note>
            2000/01:MJU9
          </note>
          <note>
            Konstitutionsutskottets betänkande 2000/01:KU19
          </note>
          <note>
            Kulturutskottets betänkanden 2000/01:KrU5, KrU6
          </note>
          <note>
            och KrU4
          </note>
          <note>
            Bostadsutskottets betänkande 2000/01:BoU11
          </note>
          <note>
            8 § Handläggningen av ungdomsmål
          </note>
          <note>
            Föredrogs justitieutskottets betänkande 2000/01:JuU18
          </note>
          <note>
            Handläggningen av ungdomsmål (prop. 2000/01:56).
          </note>
          <note type="speaker">
            Anf. 1 ANITA SIDÉN (m):
          </note>
          <note>
            Fru talman! I dag ska vi behandla betänkandet som rör handläggningen
            av ungdomsmål. Här föreslås en del ändringar i lagen med särskilda
            bestämmelser om unga lagöverträdare. Det är av stor vikt att det
            är snabba och bra handläggningar av de mål där ungdomar är misstänkta
            för brott. Ungdomsbrotten måste få hög prioritet, men ungdomarna
            måste också ta sitt eget ansvar och stå för vad de gjort genom
            att sona sina brott.
          </note>
          <note>
            Det finns naturligtvis många orsaker till att en ung människa
            inleder en brottslig karriär. Ett är dock säkert, det sämsta vi
            vuxna kan göra är att sticka huvudet i sanden och inte se vad
            som händer. Vi måste ge ungdomarna en ärlig chans. Om både familj
            och skola misslyckas måste samhället i övrigt stå upp och ta sitt
            ansvar. Att inte reagera är inte humant. Att reagera är att bry
            sig om, och då är det naturligtvis bättre att stämma i bäcken
            än i ån.
          </note>
          <note>
            Det är ytterst allvarligt att behöva se att ungdomsbrotten har
            blivit allt grövre och mer våldsbetonade.
          </note>
          <note>
            Dessutom har brottsligheten krupit allt längre ned i åldrarna.
            Här måste även unga vittnen våga vittna, och vi vuxna måste tala
            om var vi står och våga sätta gränser med bl.a. en tydlig lagstiftning.
          </note>
          <note>
            Fru talman! Handläggningstiderna har varit för långa, då varje
            utredare har haft en så stor hög av akter framför sig att det
            varit omöjligt att ta sig igenom dem. Det har helt enkelt saknats
            resurser till fler utredare. Det är självklart mycket viktigt
            för alla, inte minst för ungdomar, att tiden mellan brott och
            samhällets reaktion förkortas. Dels har det stor betydelse för
            en ung människa att inte kunna fortsätta med brottslighet, dels
            är det viktigt att ungdomarna inte håller sig kvar på den brottsliga
            banan och fastnar i den kriminella livsstilen.
          </note>
          <note>
            Det är mer än alarmerande att såväl polis som socialarbetare
            i exempelvis Göteborg uppger att de tappat kontrollen över narkotikasituationen.
            Kritiken från Anders Stolpe, chefen för narkotikaroteln, är hård
            men rak då han även säger: "Politikerna är tagna med byxorna nere."
            I dagsläget är det en verklighet att 50-75 ungdomar i den lilla
            kommunen Mark använder narkotika. Droger och brott hör ofta ihop,
            och riskerna är större än någonsin, eftersom ungdomar nu har en
            större benägenhet att testa knark.
          </note>
          <note>
            Fru talman! Ju tidigare upptäckt, desto bättre! Om det nu finns
            någon som kan upptäcka. Om det nu finns någon som kan utreda.
            Om inte brotten skrivs av. Närpolisen, som skulle ha kunnat vara
            ungdomens polis, har inte kunnat sköta sitt arbete, då de ryckts
            i väg till andra arbetsuppgifter än de var avsedda för.
          </note>
          <note>
            Det kan ju inte finnas en nollvision för brott om brott skrivs
            av.
          </note>
          <note>
            Det är bra att den unge vid återfall i brott kommer att möta
            samma utredare hos polisen och om möjligt även ställas inför samma
            åklagare som vid tidigare brott. Det är naturligtvis viktigt att
            samarbetet mellan polis, åklagare och kriminalvård fungerar bra.
            Trots de principiella argumenten mot kravet på att ungdomsmål
            endast ska handläggas av särskilt lämpade domare, överväger de
            positiva effekterna, eftersom handläggningen koncentreras till
            vissa rotlar. Därmed ökar kunskapen och kvaliteten inom ungdomsområdet.
          </note>
          <note>
            Men i en enkätundersökning framkom brister i kvaliteten i socialtjänstens
            yttranden och handläggning, liksom i innehållet i den föreslagna
            vården. Det här måste förbättras och kanske rentav ses över redan
            under socionomernas utbildningstid.
          </note>
          <note>
            Fru talman! Rättssäkerheten ska gälla alla medborgare, men Statens
            institutionsstyrelse visar på brister för de ungdomar som tagits
            in för verkställighet av sluten ungdomsvård, och SIS kräver därför
            en utredning av vilka åtgärder som kan vidtas för rättssäkerheten
            vad gäller vårdplaner. Detta är mycket allvarligt, och det kan
            inte accepteras att vårdplaner som är fastslagna i domstol verkställs
            eller inte verkställs utan att någon återrapportering sker till
            rättsväsendet.
          </note>
          <note>
            Eftersom det finns oroväckande tecken på att ungdomsvåldet ökat
            och än mer på att våldet tagit sig grövre uttryck, måste samhället
            kontinuerligt följa upp och utvärdera påföljdssystemet för unga
            lagöverträdare, vilket även vi moderater framfört i våra motioner.
            Dessa frågor och många fler kommer upp i debatten om unga lagöverträdare
            i början av nästa månad, liksom vid veckans offentliga utfrågning
            om vård inom socialtjänsten.
          </note>
          <note>
            Fru talman! Det är glädjande att dagens betänkande går i riktning
            mot en större föräldramedverkan i de ärenden som rör de unga brottsmisstänkta.
            Den unge, vårdnadshavaren eller andra fostrare kommer att kallas
            till förhören hos polisen. När det gäller unga brottslingar som
            är under 15 år ska både föräldrar och socialtjänst underrättas
            om att utredning inletts, och om det väcks åtal ska tidpunkten
            för förhandlingar dessutom meddelas.
          </note>
          <note>
            Barn och ungdomar behöver alla vuxna som kan bry sig om dem.
            Vi moderater har länge drivit frågan att även föräldrar som endast
            har umgängesrätt ska kallas till förhör. De är av betydelse för
            barnet och ska därmed få vara med och bära sitt ansvar. Denna
            biologiska förälder kan med sitt engagemang vara en bra resurs
            och därmed vara ett stöd i en svår situation
          </note>
          <note>
            - det gäller ju brott. Vare sig man har vårdnad eller ej är man
            förälder.
          </note>
          <note>
            Vid översynen av kallelser till huvudförhandling anser vi moderater
            därför att det är bra att frågan om kallelser av föräldrar som
            inte är vårdnadshavare kommer att tas upp. Här kan även finnas
            en möjlighet för andra fostrare, för ju fler vuxna som engagerar
            sig desto bättre.
          </note>
          <note>
            Fru talman! Hos såväl myndigheter som i alla medier finns skildringar
            av att alltfler barn under 15
          </note>
          <note>
            år är misstänkta för brott. Det är t.o.m. så illa att dessa barn
            medvetet utnyttjas på grund av att de inte är straffmyndiga. Detta
            bekräftas av poliser i min hemstad Göteborg, och det är ett mycket
            allvarligt och ett svårt problem att hantera för både myndigheter
            och brottsoffer. Att polisen kommer att kunna vidta inledande
            utredningsåtgärder i högre utsträckning är därför nödvändigt.
          </note>
          <note>
            Fru talman! En möjlighet till registrering av ungdomar hos polisen
            skulle ge polisen och de andra rättsvårdande myndigheterna en
            bättre bild av den ungdom som blivit gripen för ett brott. Dessutom
            skulle ju en registrering ge en klarare statistik över ungdomsbrottsligheten.
            Det har även stor betydelse vid planering av brottsförebyggande
            åtgärder att statistiken är rättvisande, vilket framgår av vår
            reservation.
          </note>
          <note>
            Fru talman! Vi moderater ställer upp bakom våra reservationer
            men yrkar för tids vinnande bifall till endast reservation 1.
          </note>
          <note type="speaker">
            Anf. 2 NALIN PEKGUL (s):
          </note>
          <note>
            Fru talman! Ungdomar behöver gränser. De första som sätter gränser
            för ungdomarna är vanligtvis föräldrarna. Men ansvaret för ungdomar
            kan aldrig enbart läggas på föräldrarna. Ungdomarna är hela samhällets
            ansvar. Av detta följer att när en ung person begår ett brott
            ska vuxna hjälpas åt att föra den unga människan tillbaka till
            den rätta vägen. Med vuxna menar jag föräldrar eller andra vårdnadshavare,
            lärare, socialsekreterare, ända fram till domstolen. Här agerar
            föräldrarna tillsammans med andra vuxna för att hjälpa den unge.
          </note>
          <note>
            Moderaternas reservationer bär en stark ideologisk prägel. Enkelt
            kan deras syn sammanfattas som följande: En ung människa begår
            ett brott. Föräldrarna eller andra vårdnadshavare har varit försumliga
            i sin fostran, och därför ska familjen straffas. På annat sätt
            kan jag inte tolka moderaternas reservationer, eftersom deras
            förslag saknar praktisk betydelse. Om moderaterna vill att föräldrarna
            ska delta vid polisförhör och förhandlingar om åtal väcks, är
            det märkligt att moderaterna vill ta bort rätten till ersättning.
          </note>
          <note>
            Det nya misstankeregister som moderaterna föreslår fyller ingen
            funktion, eftersom den information som skulle kunna fås ur detta
            register redan finns tillgänglig hos polisen och socialtjänsten.
          </note>
          <note>
            Därför yrkar jag bifall till förslaget i betänkandet och avslag
            på samtliga motioner.
          </note>
          <note type="speaker">
            Anf. 3 ANITA SIDÉN (m) replik:
          </note>
          <note>
            Fru talman! I den moderata reservationen om ersättning för inställelse
            hävdar vi att det ingår i föräldrarollen att föräldrar, oavsett
            om de är vårdnadshavare eller inte, ska närvara vid en rättegång
            med sina barn. Tänk, det tror jag att alla vårdnadshavare vill
            göra, dvs. ställa upp för sina barn.
          </note>
          <note>
            Jag skulle vilja ställa en fråga till Nalin Pekgul.
          </note>
          <note>
            Det finns brister i socialtjänstens yttranden och handläggning
            av ärenden. Hur ser Nalin Pekgul på det?
          </note>
          <note type="speaker">
            Anf. 4 NALIN PEKGUL (s) replik:
          </note>
          <note>
            Fru talman! Först är det frågan om ersättning till föräldrar.
            Alla undersökningar visar att de flesta föräldrar deltar vid förhör
            och om åtal väcks. Jag kan inte förstå varför de inte skulle kunna
            få ersättning och varför det ska försvåras för föräldrarna att
            vara med, i stället för att se till att underlätta för dem så
            att de kan vara med vid polisförhör och om åtal väcks.
          </note>
          <note>
            Jag tappade tyvärr bort den andra frågan. Anita
          </note>
          <note>
            Sidén får ställa frågan på nytt.
          </note>
          <note type="speaker">
            Anf. 5 ANITA SIDÉN (m) replik:
          </note>
          <note>
            Fru talman! Jag ställde en fråga om brister i socialtjänstens
            yttranden och handläggning. Det var det jag ville att Nalin Pekgul
            skulle komma in på.
          </note>
          <note>
            Föräldrar ställer upp. Ja, det var just det jag sade;
          </note>
          <note>
            de ställer upp. Förhoppningsvis kommer de att göra det även i
            fortsättningen. Jag vet att de gör det. Jag har ställt frågan
            till några föräldrar inom mitt rektorsområde i Göteborg där jag
            är rektor. Jag har varit kontaktman för flera ungdomar. Om det
            är något föräldrar vill göra så är det att ställa upp för sina
            barn.
          </note>
          <note>
            De frågar inte efter ersättning.
          </note>
          <note type="speaker">
            Anf. 6 NALIN PEKGUL (s) replik:
          </note>
          <note>
            Fru talman! Jag kan inte förstå följande. Vi är båda överens
            om att föräldrarna ska delta. Då undrar vi varför det ekonomiskt
            ska försvåras för föräldrarna.
          </note>
          <note>
            Ni vill straffa familjen i stället för att underlätta för föräldrarna
            att få vara med, dvs. få ersättning. Precis som alla andra vittnen
            kan få det ska föräldrar också kunna få det.
          </note>
          <note>
            Sedan var det frågan om brister i socialtjänstens handläggning
            och yttranden. Det går att hämta information i polisens RAR-system,
            där varje län har den information som behövs om den unge. Det
            är inte så svårt. Jag har kollat med folk som jobbar inom domstolar
            och folk som jobbar inom polisen. Det är inte så svårt att få
            den information som behövs. Jag förstår faktiskt inte varför det
            ska vara ett centralt misstankeregister.
          </note>
          <note type="speaker">
            Anf. 7 ALICE ÅSTRÖM (v):
          </note>
          <note>
            Fru talman! När vi nu behandlar handläggningen av ungdomsmål
            är det smärre förändringar som sker för att göra reformen bättre.
            Vi ser till att bredda möjligheterna att kunna välja ut domare
            som speciellt ska handlägga ungdomsmålen. Vi stramar upp möjligheterna
            att alltid ha samma polis och åklagare vid återfallsbrott, och
            vi vidgar tillämpningsområdet när det gäller offentlig försvarare.
          </note>
          <note>
            Det här är viktiga förändringar, men det är förändringar som
            ligger inom reformen handläggning av ungdomsmål. Det är där, fru
            talman, jag tycker att det är synd att moderaterna ständigt lyfter
            upp vikten av snabb handläggning, högar av ärenden hos polisen,
            att det tar lång tid - vilket inte är sanningen. Reformen handläggningen
            av ungdomsmål innebar att alla mål, alla brottsmisstankar, där
            det finns unga människor mellan 15 och 18 år ska behandlas skyndsamt.
          </note>
          <note>
            Från början när vi fattade beslutet sade vi 14 dagar. Det här
            har vi fått ändra efterhand till fyra veckor. Det visar sig mycket
            tydligt att alla brott där det finns unga mellan 15 och 18 år
            handläggs mycket snabbt inom det svenska rättsväsendet. Det är
            ett snabbt påföljdssystem, det är en snabb process. Det är oerhört
            viktigt. Vi har alla varit överens om att det behövs snabba och
            tydliga regler när unga begår brott, för att på så sätt försöka
            förhindra en utökad brottsbana. Därför är det synd att moderaterna
            fortfarande talar om att det måste bli snabbhet i systemet, högar
            hos polisen, när vi har ett rättsväsende som faktiskt klarar detta.
          </note>
          <note>
            Fru talman! Jag vill också lyfta upp den konflikt som fanns när
            vi ändrade tiden från två veckor till 14
          </note>
          <note>
            dagar. Anita Sidén tog upp att det finns brister i yttranden
            från socialtjänsten till domstolarna i dag. Där har vi konflikten
            mellan snabbhet och tydliga och bra utredningar från socialtjänsten.
            När det var två veckor visade det sig tydligt att socialtjänsten
            inte hann hantera yttrandena på ett bra sätt. Därför förlängdes
            tiden till 14 dagar. Här är konflikten mellan snabbhet och att
            det ska vara en rättssäker så bred grund till en dom som möjligt.
          </note>
          <note>
            Fru talman! Det är också anmärkningsvärt när moderaterna säger
            att det finns brister i yttranden från socialtjänsten. Det vore
            intressant att få höra från moderaterna förslag till förändringar
            inom socialtjänsten på hur detta ska hanteras. Det vore bra om
            moderaterna också, med tanke på att man de senaste åren inte har
            velat skjuta till mer pengar till kommunerna, kunde förklara hur
            kommunerna med bristande resurser och den ekonomi de har haft
            ska klara av att hantera detta inom socialtjänsten. Därför är
            det, precis som vi i Vänsterpartiet alltid säger, viktigt att
            ha en helhetssyn. Det går inte att stå i talarstolen och prata
            om rättsväsendet, polis och åklagare, och att här måste det hända
            saker snabbt och tydligt, utan att samtidigt se att det måste
            finnas resurser i kommunerna för att möta behoven och kraven som
            finns där.
          </note>
          <note>
            Fru talman! Jag måste också ta upp frågan om föräldrars ersättning
            för inställelse. Vi i Vänsterpartiet kan inte förstå varför moderaterna
            anser att föräldrar till unga inte ska ha rätt till någon ersättning
            när de inställer sig vid en rättegång där deras unga är med. Det
            kan vara så att den unge inte ens döms för brottet, faktiskt är
            oskyldig. Ändå kräver vi att föräldrarna ska delta, de ska ta
            ledigt från arbetet, de ska förlora pengarna, för att de ska delta
            i en rättsprocess som hela samhället tycker är viktigt och angeläget.
          </note>
          <note>
            Det är självklart att föräldrar, precis som alla andra, också
            måste ha möjlighet till ersättning. Jag är helt övertygad om att
            de flesta föräldrar verkligen vill närvara.
          </note>
          <note>
            Det är också viktigt att även en ensamstående mamma, som har
            tre barn, som har ett städjobb och som har svårt att få ekonomin
            att gå ihop ska ha möjlighet att ta den här tiden ledigt för att
            finnas där och stötta sin tonåring som har råkat illa ut, utan
            att för den skull när månaden är slut inte kunna betala sina räkningar.
          </note>
          <note>
            Om man inte skulle få ersättning är en effekt att det bland de
            mest utsatta grupperna blir en minskad närvaro, inte därför att
            man inte vill ställa upp men därför att man ekonomiskt inte ens
            har möjlighet till det. Det kanske inte är den värld Moderaterna
            lever i, men det är den värld som väldigt många människor lever
            i.
          </note>
          <note>
            Fru talman! När vi kommer in på registrering av brottsmisstänkta
            barn under 15 år, är det så att detta registreras hos socialtjänsten
            och hos polismyndigheterna lokalt. Den möjligheten finns. Vi får
            varje år statistik på hur många ungdomar som begår brott. Det
            finns registrerat hos polisen när det gäller brottsmisstankar.
          </note>
          <note>
            Det som inte finns är ett centralt register där varje personuppgift
            på unga människor under 15 år registreras och kan behandlas generellt
            över hela landet.
          </note>
          <note>
            Det beror på att vi anser att de som är under 15 år är barn,
            och de ska inte registeras i stora centrala register. Dem ska
            vi möta med åtgärder inom socialtjänsten. Dem ska vi möta genom
            samarbete mellan polisen och socialtjänsten. För de behoven finns
            det ju redan i dag mycket tydliga medel och möjligheter, genom
            registrering hos socialtjänsten, att allt överlämnas till och
            finns hos socialtjänsten och registrering hos polisen.
          </note>
          <note>
            Jag tycker att det är farligt när Moderaterna sprider myten att
            om man begår brott när man är under
          </note>
          <note>
            15 år blir man inte registrerad och händer det ingenting. Det
            är många ungdomar som gör det här och som mycket snabbt lär sig
            att det inte är så. Det blir en utredning hos socialtjänsten,
            och det finns registrerat hos polisen.
          </note>
          <note>
            Det är viktigt att vi möter barn som begår brott, men det är
            också viktigt att vi bemöter dem med rätt åtgärder. Och rätt åtgärder
            är inte registrering och ytterligare straff inom rättsväsendet.
            Rätt medel att möta dem med är åtgärder inom socialtjänsten, stöd
            för familjen, stöd för föräldrarna och möjligheter för barnen
            att komma tillbaka till ett liv utan brott.
          </note>
          <note type="speaker">
            Anf. 8 ANITA SIDÉN (m) replik:
          </note>
          <note>
            Fru talman! Ja, det är viktigt att barn kommer tillbaka till
            ett bra liv.
          </note>
          <note>
            Alice Åström säger att vi moderater ständigt kommer tillbaka.
            Ja, vi kommer ständigt tillbaka till föräldrarnas roll. Föräldrar
            är av mycket stor betydelse. Men Alice Åström måste väl ändå medge
            att det har varit brist på resurser inom rättsväsendet.
          </note>
          <note>
            Jag måste ställa en fråga till Alice Åström, om jag hörde rätt.
            14 dagar är väl ändå två veckor? Jag trodde att det var samma
            sak. Jag förstod inte den kommentaren.
          </note>
          <note>
            Socialdemokrater och vänsterpartister har beskattat de lågavlönade
            så hårt att de inte har haft råd att ställa upp för sina barn.
          </note>
          <note>
            Föräldrar måste ha rätt att få duga. De föräldrar som jag frågade,
            som fanns inom ett rektorsområde som har det rätt jobbigt, sade
            att ingen arbetsgivare skulle låta bli att hjälpa dem utan att
            låta dem som vårdnadshavare ta ut kompensationsledigt eller en
            semesterdag för en så viktig händelse som en rättegång om ens
            barn gjort något brottsligt. Kan man inte ställa upp för sina
            barn när de har begått brott, när ska man då kunna ställa upp?
            Jag tycker att det är en mycket viktig fråga. De föräldrar som
            jag talade med är inte ensamma om att ge det svar som mina föräldrar
            gav.
          </note>
          <note type="speaker">
            Anf. 9 ALICE ÅSTRÖM (v) replik:
          </note>
          <note>
            Fru talman! Det är möjligt att jag sade fel. Från början var
            det 14 dagar, två veckor, och sedan ändrade vi det till fyra veckors
            handläggningstid.
          </note>
          <note>
            När det gäller föräldrars närvaro är det självklart att den är
            oerhört viktig. Det genomsyrar hela detta betänkande, sida upp
            och sida ned. Granskningen visade att det är mycket hög närvaro
            bland föräldrarna. Det här sker redan i dag. Det är viktigt att
            försöka arbeta för att ännu fler föräldrar ska ta den här möjligheten.
            Men när Anita Sidén då säger att man ju kan ta kompledigt eller
            en semesterdag inser hon tydligen inte på vilka ekonomiska marginaler
            många lever. Att ta en kompdag eller en semesterdag innebär en
            ekonomisk satsning.
          </note>
          <note>
            Det är oerhört intressant att Moderaterna uppenbarligen har en
            mycket speciell syn på rättssäkerheten och rättsväsendet när det
            gäller unga. Anita Sidén säger att det är självklart att föräldrarna
            ska ställa upp när deras barn har begått brott.
          </note>
          <note>
            I Sverige har vi ett rättsväsende där ingen kan bli betraktad
            som skyldig innan det har prövats i domstol. Det handlar om hela
            den här processen. Det är möjligt att den unge som blivit förhörd,
            åtalad och hamnat i domstol faktiskt är oskyldig. Att hela tiden
            hävda att de har begått brott är att bortse från hela rättsprocessen.
            Så länge vi håller kvar den här synen att även unga ska ha en
            rättssäker rättsprocess måste vi också ha en syn att den medverkan
            som sker under tiden måste vara en del i rättsprocessen, och då
            måste man också ha möjlighet till ersättning, precis som alla
            andra.
          </note>
          <note type="speaker">
            Anf. 10 ANITA SIDÉN (m) replik:
          </note>
          <note>
            Fru talman! En omfattande medverkan av föräldrarna är av stort
            värde. Det har vi tillsammans med de andra borgerliga partierna
            sagt och skrivit i flera gemensamma reservationer. Många vårdnadshavare
            kommer i dag till rättegångar, men det behöver inte betyda att
            föräldrars medverkan äventyras med vårt förslag.
          </note>
          <note>
            Alice Åström! Man är inte skyldig förrän domen har fallit, men
            det är självklart att föräldrarna vill ställa upp under de rättegångar
            som pågår. Jag tror att det är att ge föräldrarna ännu mer råg
            i ryggen om vi betonar deras ansvar och tror på att de får duga.
            Det var det som de ständigt tog upp med mig, att man duger inte
            utan någon annan ska alltid ta över. Att bli kallad och att förutsättas
            komma är viktigt. Det är att tro på att man som vårdnadshavare
            duger, även om man inte är den allra bästa föräldern alltid.
          </note>
          <note>
            Jag upprepar: Jag har frågat ett flertal av de föräldrar som
            jag har mött den senaste tiden som har varit med om att följa
            sina barn till en rättegång. De ansåg att det var självklart att
            följa med barnen och att barnen ville ha dem med, även om samma
            barn inte var lika inbjudande när det gällde att komma till åhörardagar
            i skolan.
          </note>
          <note type="speaker">
            Anf. 11 ALICE ÅSTRÖM (v) replik:
          </note>
          <note>
            Fru talman! Nu talar Anita Sidén återigen som om majoriteten
            inte ansåg att föräldrarnas roll och medverkan är viktig, som
            om majoriteten inte skulle tycka att föräldrarna har en viktig
            roll att spela när deras barn har råkat illa ut, att föräldrar
            som kanske inte har ett helt fläckfritt förflutet inte skulle
            vara viktiga för barnen. Det är ju inte sanning! Det står mycket
            tydligt i betänkandet att vi anser att det här är oerhört viktigt.
          </note>
          <note>
            Däremot har vi sagt att en skyldighet för föräldrar och vårdnadshavare
            att närvara kan vara ett problem, eftersom det i vissa vårdnadstvister
            och i vissa fall när någon inte får vara vårdnadshavare kan vara
            svårt att veta grunden. Men utgångspunkten är att föräldrarna
            ska vara närvarande, att de är viktiga, att de behövs och att
            det är de som är de viktigaste för barnen.
          </note>
          <note>
            Att sedan säga att de är så jätteviktiga att vi ska plocka bort
            deras rätt till ersättning när de deltar är, enligt Vänsterpartiet,
            ett sätt att se till att de människor som lever på marginalen
            kommer att få det mycket svårare att ställa upp för sina barn,
            inte beroende på om de vill eller inte utan på att de inte har
            ekonomiska möjligheter.
          </note>
          <note>
            Moderaterna ser uppenbarligen inte hur den världen ser ut, hur
            den ensamstående mamman har det, hur svårt det är att offra en
            arbetsdag och lönen för en dag och sedan klara av månadens betalningar.
            Den verkligheten lever många i. Vi tycker att det är viktigt att
            de föräldrarna också finns till för sina barn. Vi är beredda att
            se till att de får ersättning när de ställer upp.
          </note>
          <note type="speaker">
            Anf. 12 INGEMAR VÄNERLÖV (kd):
          </note>
          <note>
            Fru talman! Vi kristdemokrater står bakom detta betänkande, som
            behandlar ett regeringsförslag om ändringar av de särskilda regler
            som gäller för handläggning av ungdomsmål.
          </note>
          <note>
            Särskilt välkomnar vi den ändring som innebär att man tar bort
            kravet på att de lagfarna domare som prövar mål enligt lagen om
            unga lagöverträdare ska vara särskilt lämpade för uppgiften. Det
            framgår av det särskilda yttrande som vi har fogat till detta
            betänkande.
          </note>
          <note>
            Redan då den nuvarande specialiseringen när det gäller handläggning
            av ungdomsmål infördes 1995
          </note>
          <note>
            yrkade vi kristdemokrater avslag på kravet om särskilt lämpade
            ungdomsmålsdomare eftersom en sådan ordning skulle innebära hot
            mot domarens självständighet och integritet, då hans lämplighet
            att handlägga den aktuella typen av mål prövas av hans chef.
          </note>
          <note>
            Kristdemokraterna menade då och menar fortfarande att den som,
            efter det noggranna förfarande som föregår utnämning till ordinarie
            domare, betros med domarämbetet måste anses lämplig att handlägga
            ungdomsmål utan ytterligare granskning av domstolschefen.
          </note>
          <note>
            En kort tillbakablick visar också att hovrättspresidenterna i
            landets samtliga hovrätter då, 1994, hade principiella betänkligheter
            mot det krav om särskilda ungdomsmålsdomare som infördes i lagstiftningen,
            men som regeringen nu alltså glädjande nog tar bort.
          </note>
          <note>
            Fru talman! Vi står förstås bakom vårt särskilda yttrande och
            hoppas att det i fortsättningen ska bli möjligt för regeringen
            att snabbare komma till skott när det gäller att anamma våra förslag,
            men bättre sent än aldrig.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 13 §.)
          </note>
          <note>
            9 § Ett ramavtal om åtgärder för att underlätta omstrukturering
            och drift av den europeiska försvarsindustrin
          </note>
          <note>
            Föredrogs utrikesutskottets betänkande 2000/01:UU8
          </note>
          <note>
            Ett ramavtal om åtgärder för att underlätta omstrukturering och
            drift av den europeiska försvarsindustrin (prop. 2000/01:49).
          </note>
          <note type="speaker">
            Anf. 13 LARS OHLY (v):
          </note>
          <note>
            Fru talman! Det låter inte som en kioskvältare -
          </note>
          <note>
            Ett ramavtal om åtgärder för att underlätta omstrukturering och
            drift av den europeiska försvarsindustrin -
          </note>
          <note>
            men det är ett viktigt avtal. Det är ett viktigt avtal för regeringen.
            Det har vi märkt i de diskussioner som har föregått detta betänkande.
            Regeringen anser att det är viktigt för svensk försvarsindustri
            och för Sverige som nation att samarbeta med andra länder som
            har en stor försvarsmaterielindustri och att det är viktigt att
            vi får gemensamma regler för vilken export som ska godkännas.
            Det är ett viktigt avtal också för oss, som helst skulle se att
            Sverige drev en än mer restriktiv politik för vapenexport. Det
            är ett viktigt avtal för oss som anser att alliansfriheten ställer
            krav på vilken politik som Sverige bör föra.
          </note>
          <note>
            Sverige har i dag en relativt öppen redovisning av sin krigsmaterielexport.
            Vi har relativt strikta regler för vilken vapenexport som ska
            tillåtas. Det är bra.
          </note>
          <note>
            Det är regler som har tillkommit i en öppen debatt och som har
            skärpts till genom en opinion som kräver att Sverige inte ska
            bli en vapenmånglare bland andra utan att Sverige i stället ska
            ta ett moraliskt ansvar för de produkter som exporteras från vårt
            land.
          </note>
          <note>
            I andra länder finns mer av slutenhet, och i andra länder finns
            mer av liberala regler för export, och det finns mindre av parlamentarisk
            kontroll över vapenexporten.
          </note>
          <note>
            Nu ska Sverige ingå ett avtal med fem Natoländer.
          </note>
          <note>
            Då kan man fråga sig vad det innebär för alliansfriheten. Vi
            finner oss nu alltmer till rätta i den västeuropeiska gemenskapen.
            Det utsträcks ett samarbete kring militär upprustning inom den
            europeiska unionen. Vi går med detta avtal in i ett samarbete
            kring krigsmaterielexporten med Frankrike, Italien, Spanien, Storbritannien
            och Tyskland.
          </note>
          <note>
            Storbritannien är intressant. Storbritannien är väl i dag USA:s
            viktigaste länk i Europa. Man driver ett anfallskrig mot Irak.
            Man bombar irakiska städer, och alldeles i dagarna har det avslöjats
            att Storbritannien har brutit mot den europeiska unionens code
            of conduct genom att exportera vapen till Marocko - den sista
            kolonialmakten. Det är en stat som i strid med internationella
            konventioner och internationell opinion fortsätter att ockupera
            Västsahara.
          </note>
          <note>
            Storbritannien är ett av de länder som vi nu intimt ska samarbeta
            med vad det gäller export och drift av den europeiska försvarsindustrin.
          </note>
          <note>
            Då kan man fråga sig vilka regler som kommer att gälla vid en
            harmonisering. Är det Sveriges hårdare regler som kommer att påverka
            de andra länderna, eller är det så att Sverige tvingas att påverkas
            av de länder som har mer av slutenhet och mindre öppenhet och
            som har mer liberala regler för sin vapenexport än vad Sverige
            har haft? Det kan man naturligtvis tvista om.
          </note>
          <note>
            I betänkandet skriver majoriteten att man nu ser möjligheter
            för Sverige att påverka krigsmaterielexporten i större utsträckning
            än tidigare eftersom vi kommer med i ett sammanhang där fler produkter
            kan påverkas av svenska ställningstaganden. Det är kanske något
            naivt att tro att de hårdaste reglerna kommer att vara de som
            sätter norm för den krigsmaterielexport som kommer att tillåtas.
          </note>
          <note>
            Vid en harmonisering, vilket det naturligtvis kommer att bli,
            är det rimligt att anta att man får ge och ta och kanske framför
            allt att de största producenterna och de största exportörerna
            får ett stort inflytande över vilka regler som ska gälla och vilka
            normer som ska sättas. Min uppfattning är att detta riskerar att
            leda till att den svenska hårdare och mer restriktiva synen på
            krigsmaterielexport urholkas.
          </note>
          <note>
            Jag anser inte att det är viktigt för Sverige att kränga vapen
            och att sälja så mycket som möjligt. Jag anser inte att det är
            bra att den svenska regeringen åker runt i Sydamerika, Asien och
            Afrika för att sälja
          </note>
          <note>
            JAS och annan krigsmateriel. Jag anser inte att det är rimligt
            att den svenska staten på det sättet ska försöka göra sig av med
            materiel producerad i Sverige.
          </note>
          <note>
            Än viktigare är att vi aldrig får hamna i en situation där svenska
            vapen regelmässigt används för att slå ned folkliga uppror och
            för att upprätthålla ett förtryck mot människor. Vi vet att de
            fem Natoländerna har ett vapenindustriellt samarbete genom export
            till regimer som vi anser inte bör få tillgång till svenska vapen.
            Man kan fråga sig om svenska vapen eller vapendelar i fortsättningen
            kommer att finnas på plats i länder som använder de vapnen för
            att slå ned uppror, t.ex. i ett Turkiet - också ett Natoland -
            som slår ned fånguppror, som fängslar människor och som förvägrar
            människor deras demokratiska rättigheter.
          </note>
          <note>
            Är det garanterat att svenska vapen eller svenska vapendelar
            aldrig kommer att finnas på plats i ett sådant sammanhang?
          </note>
          <note>
            Det här avtalet är fel väg. Det innebär att vi riskerar att hamna
            i en situation där den traditionella öppenheten kommer att sitta
            emellan, där Sveriges relativt strikta regler för vapenexport
            kommer att få stryka på foten.
          </note>
          <note>
            Jag anser i stället att vi borde ha råd att vara konsekventa,
            att vi borde ha råd att betala priset för en minskad vapenexport
            mot att vi med trovärdighet kan fortsätta att kämpa för rättvisa,
            för små länders rätt, för folks rätt, till demokrati och mänskliga
            rättigheter.
          </note>
          <note>
            Därför, fru talman, yrkar jag bifall till reservation 5 i betänkandet.
            Det innebär att jag yrkar avslag på förslaget om ramavtalet. Jag
            anser att de frågor som vi har ställt, de krav som vi har fört
            fram, inte har besvarats på ett sätt som gör att jag känner mig
            säker på att det här avtalet kommer att kunna fungera i enlighet
            med de regler, med den öppenhet och med den restriktivitet som
            tidigare har utmärkt den svenska vapenexportpolitiken.
          </note>
          <note type="speaker">
            Anf. 14 KARL-GÖRAN BI-ÖRSMARK (fp):
          </note>
          <note>
            Fru talman! Den säkerhetspolitiska utvecklingen i
          </note>
          <note>
            Europa sedan det kalla krigets slut och en rad aviserade omfattande
            reduktioner och omstruktureringar av Europas försvarsstruktur
            har lett till en kraftig minskning av marknaden för försvarsmateriel.
            Detta har givetvis lett till stora påfrestningar för särskilt
            europeisk försvarsmaterielindustri. I grunden kan denna utveckling
            bara hälsas med tillfredsställelse.
          </note>
          <note>
            En minskad efterfrågan på vapen är alltid önskvärd och bör därför
            understödjas.
          </note>
          <note>
            Svensk försvarsmaterielförsörjning har under lång tid haft stor
            säkerhetspolitisk betydelse, sedd bl.a.
          </note>
          <note>
            mot den svenska militära alliansfriheten. I rådande utveckling
            främst i Europa är det nu naturligt att förändringen leder till
            ett ökat försvarsindustriellt samarbete med andra demokratiska
            stater i Norden och i övriga Europa och med USA i syfte att trygga
            nödvändig försörjning av försvarsmateriel utan att därför öka
            efterfrågan.
          </note>
          <note>
            Folkpartiet välkomnar det framlagda ramavtalet för att underlätta
            omstruktureringen och driften av den europeiska försvarsindustrin.
            Vi är emellertid bekymrade över två förhållanden som inte undanröjs
            av föreliggande förslag.
          </note>
          <note>
            För det första uppfattas ramavtalet på många håll som en del
            av en strävan att upprätta ett mer jämbördigt förhållande mellan
            den europeiska och den amerikanska försvarsindustrin. Vår uppfattning
            är att det inte föreligger något motsatsförhållande härvidlag
            och att det inte ligger i svenskt intresse att medverka till att
            förstärka den synen. Svensk försvarsindustri har ett starkt behov
            av ökat samarbete såväl med europeisk som med amerikansk försvarsindustri.
            Det är endast samarbetets innehåll och förutsättningar i det enskilda
            fallet som ska avgöra valet av samarbetspartner.
          </note>
          <note>
            Det här utvecklar vi i reservation nr 4 som jag härmed yrkar
            bifall till.
          </note>
          <note>
            För det andra finns det en uppenbar risk att ett institutionaliserat
            europeiskt försvarsmaterielsamarbete kommer att medföra att svensk
            exportpolitik anpassas till mindre restriktiv praxis i andra samarbetsländer.
          </note>
          <note>
            Den svenska regeringen har en benägenhet att med hjälp av europeiskt
            samarbete glida in i en praxis som skulle vara svår att försvara
            på hemmaplan. Det nu föreslagna samarbetet bör därför knytas till
            en fortsatt restriktiv syn på export av svensk försvarsmateriel.
          </note>
          <note>
            Under årtionden har den helt dominerande delen av materielen
            till det svenska försvaret levererats från inhemsk industri. Ingen
            annan icke stormakt har som
          </note>
          <note>
            Sverige haft en egen utveckling och produktion av vapensystem
            och stödsystem inom ett brett spektrum.
          </note>
          <note>
            Det har gällt flygplan, ubåtar, ytfartyg, torpeder, luftvärnssystem,
            artillerisystem, pansarvärnsvapen, bandvagnar osv.
          </note>
          <note>
            Denna inhemska materielutveckling har givit flera fördelar. Vi
            har fått skräddarsydd materiel som tillgodosett just de behov
            som vi har när det gäller svensk terräng, våra kustförhållanden,
            våra räckviddskrav och vårt värnpliktssystem. Det har gjort att
            materielen inte bara har haft hög kvalitet utan också ofta har
            varit billigare än inköp utifrån genom att utländska alternativ
            har inrymt kapacitet som vi inte har haft behov av.
          </note>
          <note>
            Det är dock uppenbart att denna tid då svenskt försvar var tillräckligt
            som underlag för en allsidig inhemsk försvarsindustri är ute.
            Det svenska försvaret kommer i framtiden att köpa allt mindre
            serier av olika materiel än tidigare samtidigt som möjligheterna
            till uppgradering av elektronik m.m. gör att livslängden blir
            olika för olika vapenbärare och vapensystem. Med färre enheter
            och längre mellanrum mellan nybeställningar blir det allt svårare
            att basera utvecklingen och produktionen på huvudsakligen svenska
            behov.
          </note>
          <note>
            Men det är kanske ännu viktigare att försvarsindustrin också
            i betydligt större nationer tvingas till strukturförändringar.
            I USA har på några år antalet stora försvarsindustrier minskat
            kraftigt till följd av fusioner och uppköp. Det har givit några
            jätteföretag med väldiga utvecklingsresurser, och det kommer med
            stor sannolikhet att leda till att det amerikanska teknologiska
            försprånget inom flera viktiga teknikområden för försvarsmateriel
            blir än mer markerat.
          </note>
          <note>
            I Europa har motsvarande omstrukturering varit betydligt svårare
            att genomföra, väsentligen därför att nationella ambitioner har
            varit hinder för fusioner över nationsgränser. På senare tid har
            dock några stora affärer genomförts.
          </note>
          <note>
            Den svenska försvarsindustrin håller alltså på att omstruktureras
            från att ha varit i huvudsak nationell till att i hög utsträckning
            bli en del av en europeisk industri. Denna omstrukturering måste
            bejakas, menar vi. Det får dock inte stå i motsatsställning till,
            som jag tidigare har påpekat, att svensk försvarsindustri på egen
            hand också framgent ska kunna finna samarbetspartner inom amerikansk
            försvarsindustri.
          </note>
          <note>
            Alternativet till europeisk och transatlantisk samverkan är för
            Sveriges del således inte inhemsk försvarsindustri utan snarare
            ingen försvarsindustri alls.
          </note>
          <note>
            Fru talman! Öppenhet och tydlig redovisning är viktiga ingredienser
            i en restriktiv vapenexport. Det är också viktigt för att acceptans
            bland medborgarna ska kunna finnas. Som påpekas i det särskilda
            yttrandet nr 3 innehåller inte regeringens årliga skrivelse till
            riksdagen lika mycket information som vissa andra samarbetsländers
            årliga rapporter till sina respektive parlament. Där menar vi
            att vi måste ha en mer öppen och klar redovisning.
          </note>
          <note>
            Slutligen, fru talman, vill jag framhålla att det är mycket angeläget
            att från svensk sida även fortsättningsvis framhålla nödvändigheten
            av att Exportkontrollrådet alltid ges möjlighet att komma in så
            tidigt som möjligt i processen så att reellt inflytande över hanteringen
            kan säkerställas.
          </note>
          <note type="speaker">
            Anf. 15 LARS ÅNGSTRÖM (mp):
          </note>
          <note>
            Fru talman! Ärade ledamöter i kammaren! Protokollsläsare! Vi
            har sett en utveckling sedan det kalla krigets slut mot allt färre
            mellanstatliga krig i världen.
          </note>
          <note>
            De har i princip upphört. Antalet konflikter har också minskat.
            Under hela 90-talet såg vi också hur militärutgifterna i framför
            allt Europa minskade, ja, halverades. I Ryssland minskade de med
            över 90 %.
          </note>
          <note>
            Hela den här utvecklingen innebar och innebär en stor kris för
            den internationella krigsindustrin. Man har fortfarande, trots
            många konkurser och nedläggningar, 25-30 % överkapacitet. Men
            i stället för att anpassa industrin till verkligheten och avveckla
            den krigsmaterielproduktion som världen inte längre behöver har
            man satsat på en allt aggressivare marknadsföring för export och
            ett ökat samarbete mellan olika länders industrier. Gemensamt
            har krigsindustrin i världen, också i Sverige, bedrivit ett intensivt
            lobbyarbete gentemot parlamenten för att liberalisera exportpolitiken
            och tillåta vapenexport till länder som tidigare har varit helt
            stängda för sådan.
          </note>
          <note>
            Jag anser att detta, fru talman, är grunden för det ramavtal
            som vi nu ser och behandlar här i Sveriges riksdag - ett framgångsrikt
            resultat av krigsindustrins lobbyarbete också här i Sverige.
          </note>
          <note>
            Vi i Miljöpartiet ser flera faror och negativa konsekvenser med
            detta ramavtal. Först och främst finns det frågetecken och otydligheter
            kring hur detta påverkar den svenska alliansfriheten. I avtalet
            förbinder vi oss från svensk sida att skicka vapen till ett land
            även om det landet skulle hamna i krig. Det står i bjärt kontrast
            till riksdagens tidigare antagna riktlinjer, och det är också
            någonting som gör otydligheten kring den svenska alliansfriheten
            uppenbar.
          </note>
          <note>
            Den andra faran med avtalet gäller öppenheten och den uppenbara
            risken att svensk krigsmateriel kommer att hamna i diktaturer
            eller stater som är involverade i pågående väpnade strider och
            krig. Vi har tidigare från Miljöpartiets sida hävdat vikten av
            en öppenhet kring vapenexporten. Den är ju ett av de tydligaste
            uttrycken för svensk utrikespolitik. Bistånd påverkar konkret,
            men vapenexport påverkar kanske i ännu högre grad konkret.
          </note>
          <note>
            Det är viktigt att allmänheten har en insyn och att den parlamentariska
            granskningen av vapenexporten är omfattande. De landlistor som
            nu ska upprättas i enlighet med ramavtalet kommer dock att vara
            hemligstämplade. I propositionen står det förvisso, och det tror
            jag att försvarsministern kommer att beröra i sitt inlägg, att
            parterna har möjlighet att lägga in sitt veto. Men frågan är hur
            stor sannolikheten är att Sverige skulle lägga in sitt veto. Om
            Sverige går emot de fem samarbetsparterna för att stoppa en lönsam
            affär på grund av att ett land eller enstaka länder på den här
            listan inte uppfyller vår syn på mottagare av vapen innebär det
            en risk för att Sverige skulle uteslutas från den gemensamma produktionen.
            Sverige och svensk industri skulle då lida ekonomiska förluster
            och dessutom betraktas som en dålig samarbetspartner. I detta
            sammanhang är det ganska uppenbart att det ska väldigt mycket
            till för att Sverige skulle säga nej till en exportmottagare.
          </note>
          <note>
            Det har också rests frågetecken kring huruvida de parlamentariska
            partierna här i Sverige följer riktlinjerna och sina egna partiprogram.
            Det finns kanske också grund för de här frågetecknen. Jag läste
            alldeles nyss, fru talman, ett pressmeddelande där det påstås
            att Kristdemokraterna i sitt partiprogram har en princip om att
            vapenexport ska begränsas till stabila demokratier. I samma pressmeddelande
            påstås också att
          </note>
          <note>
            Kristdemokraterna har bedrivit ett falskspel och givit klartecken
            till svensk krigsmaterielexport till flera diktaturer som tidigare
            varit stängda för svensk vapenexport. Det vore kanske bra om vi
            fick ett klarläggande från Kristdemokraterna på den här punkten:
            Är det deras partiprogram som gäller, eller har partiet redan
            börjat liberalisera sin syn på svensk vapenexport?
          </note>
          <note>
            Det finns också en risk att svensk krigsmateriel hamnar i kommunistiska
            diktaturer. Vi har ofta en debatt här i kammaren om vikten av
            att stötta demokrati och utveckling av länder där demokratin är
            en grundsten. Även här tycker jag att det skulle kännas väldigt
            tillfredsställande om det parti som oftast talar om vikten av
            demokrati - det gäller Moderata samlingspartiet - kunde klargöra
            här i kammaren att man aldrig kommer att gå med på svensk krigsmaterielexport
            till en kommunistisk diktatur. Jag tror att det vore väldigt klargörande
            både för oss ledamöter här i riksdagen och också för allmänheten
            att få detta tydligt klarlagt.
          </note>
          <note>
            Vi har alltså ett ramavtal där det föreslås att landlistorna
            ska vara hemligstämplade, vilket förhindrar en parlamentarisk
            öppen debatt och en allmän insyn.
          </note>
          <note>
            Det utgör en självklar och uppenbar risk att svensk krigsmateriel
            kan komma att hamna i stater där vi definitivt inte skulle vilja
            se att svenska vapen eller delar av krigsmateriel producerad i
            vårt land skulle hamna. Men det finns ingenting explicit i ramavtalet
            som utesluter en öppenhet. Därför är Miljöpartiets ståndpunkt
            i första hand att vi bör avvisa ramavtalet.
          </note>
          <note>
            Men om så inte blir fallet, om det finns en majoritet för detta
            avtal, finns det ändå en möjlighet för kammarens ledamöter att
            låta handling överensstämma med de vackra ord vi ofta uttalar
            här i talarstolen i våra utrikespolitiska debatter, nämligen orden
            om öppenhet. Det är ju också ett honnörsord i debatten kring EU.
            Sverige driver hårt kraven på öppenhet och genomskinlighet. Det
            borde då inte vara något problem för kammarens ledamöter att bifalla
            reservation
          </note>
          <note>
            2 till det här betänkandet, som just handlar om att landlistorna
            ska vara öppna och därmed möjliggöra en demokratisk och allmän
            debatt om svensk krigsmaterielexport. Då skulle man också få handling
            att överensstämma med ord. Våra ord om vikten av öppenhet skulle
            åtföljas av konkret handling. Jag har svårt att se några argument
            mot att vi ska ha denna öppenhet när det gäller en så vital del
            av svensk utrikespolitik som krigsmaterielexporten de facto är.
          </note>
          <note>
            Självklart stöder Miljöpartiet alla de reservationer som vi har
            skrivit, men för tids vinnande, fru talman, yrkar jag endast bifall
            till reservationerna 2 och 3.
          </note>
          <note type="speaker">
            Anf. 16 CARINA HÄGG (s):
          </note>
          <note>
            Fru talman! Vi behandlar nu utrikesutskottets betänkande UU8.
            Det är ett ramavtal om åtgärder för att underlätta omstrukturering
            och drift av de europeiska försvarsindustrin som det här betänkandet
            behandlar.
          </note>
          <note>
            I beredningen av betänkandet har försvarsutskottet erbjudits
            möjlighet att yttra sig över propositionen jämte de motioner som
            inkommit med anledning av propositionen. Så har också skett, och
            de synpunkterna är återgivna i betänkandet. Vi vet att det här
            i debatten också finns ledamöter som kommer från försvarsutskottet.
            Vi har vidare möjlighet att få lyssna på försvarsminister Björn
            von Sydow lite senare i debatten.
          </note>
          <note>
            I det färdigarbetade betänkande som vi nu ser ligga här på kammarens
            bänkar konstateras att ramavtalet förutom Sverige omfattar länderna
            Frankrike,
          </note>
          <note>
            Italien, Spanien, Storbritannien och Tyskland. Vad jag har förstått
            av en del inlägg, inte minst från Lars
          </note>
          <note>
            Ohly, är det fel länder. Däremot har jag inte fått någon redovisning
            av vilka länder som det skulle vara rätt att samarbeta med.
          </note>
          <note>
            Utskottet skriver att man välkomnar den försvarsindustriella
            förändringsprocess som nu inleds i
          </note>
          <note>
            Europa. Utskottet framhåller vidare att försvarsindustrins internationalisering
            är en förutsättning för att industrikapaciteten ska kunna bevaras
            i Sverige och för att säkra den svenska försvarsmaktens materielförsörjning
            med bibehållande av vår traditionella militära alliansfrihet och
            säkerhetspolitiska handlingsfrihet.
          </note>
          <note>
            Fem reservationer har avlämnats, och några av dessa har det här
            yrkats bifall till. Jag vill yrka avslag på alla de här reservationerna.
            Jag yrkar också avslag på den framställan som har gjorts om att
            avslå hela betänkandet, alltså att avslå ramavtalet. Jag yrkar
            bifall till betänkandet och ramavtalet. Utskottets majoritet har
            dragit slutsatsen att det av såväl säkerhetspolitiska som försvars-
            och industripolitiska skäl är av stort värde att Sverige deltar
            i den omstrukturering som måste äga rum i Europa. Därmed yrkar
            jag bifall till majoritetens ställningstagande.
          </note>
          <note>
            Jag vill också understryka att det trots reservationer och särskilda
            yttranden inte har preciserats några alternativ till detta betänkande
            vare sig i debatten i skrift eller i talen här i dag. Denna frånvaro
            av alternativ måste få bilda en ram inte bara för behandlingen
            i sak utan också för den vidare debatten.
          </note>
          <note>
            Jag kan tillägga att Svenska freds- och skiljedomsföreningen
            fått möjlighet att inför utskottet direkt framföra sina synpunkter.
            Synpunkter framfördes, och det var intressant. Vi hade också möjlighet
            att debattera dem. Men inte heller de kunde peka på ett alternativ
            till ramavtalet.
          </note>
          <note>
            Även om vi är klara över frånvaron av alternativ till det här
            betänkandet är det naturligtvis viktigt att delfrågorna blir belysta
            och att vi väl väger de synpunkter som vi har kunnat ta del av
            från olika håll under beredningen. Men ingen borde vara betjänt
            av att göra en fjäder till en höna - även om vi närmar oss påsk.
          </note>
          <note>
            Fru talman! Två viktiga argument har beaktats.
          </note>
          <note>
            För det första är det att överkapaciteten har en exportdrivande
            effekt och för det andra att överkapaciteten kan leda till en
            konkurrenssituation som sätter press nedåt på kraven på exportkontroll.
            Här blir ramavtalet en motpol. Ramavtalet kan dessutom bli ett
            viktigt instrument för att påskynda avvecklingen av den betydande
            överkapacitet som finns inom den europeiska försvarsindustrin.
          </note>
          <note>
            Ramavtalet ger också förutsättningar för en ekonomiskt sund försvarsindustri.
            Vi borde alla ha ett intresse av att säkra en effektiv användning
            av försvarets resurser för materielanskaffning. Vem har ett lust
            att lägga mer pengar på försvarsmateriel än vad som behövs?
          </note>
          <note>
            Miljöpartiet och Vänsterpartiet tycks däremot vilja spendera
            mer på krigsmateriel än majoriteten.
          </note>
          <note>
            Frågan är om de fullt ut tänkt igenom konsekvenserna av sina
            ställningstaganden. Inget av dessa båda partier vill avväpna försvaret.
            Vill Vänsterpartiet och Miljöpartiet att krigsmateriel ska vara
            så dyrt som möjligt för svenskarna? Det vill inte jag. Jag vill
            att man ska vara återhållsam och ansvarsfull med pengarna även
            på det här området. Sverige kommer också genom sitt deltagande
            att få insyn i och möjlighet att påverka exporten från Europa
            på ett helt nytt sätt.
          </note>
          <note>
            Utrikesutskottet ser som en förutsättning att avtalet är förenligt
            med det nu gällande regelverket för exportkontroll och att kontrollen
            av de produkter som läggs under ramavtalet kommer att utövas genom
            det svenska regelverket. Om det kan man läsa vidare i betänkandet.
          </note>
          <note>
            I fråga om krigsmaterielexport ser man vilka kriterier som vi
            slår fast även för framtiden och för detta ramavtal. Utförseln
            ska inte beviljas om den strider mot internationella överenskommelser
            som
          </note>
          <note>
            Sverige har biträtt, mot beslut av FN:s säkerhetsråd eller mot
            folkrättsliga regler om export från neutral stat under krig. Dessa
            tre punkter, som jag än en gång upprepar, utgör ovillkorliga hinder
            för export.
          </note>
          <note>
            Jag vill i dag också säga att utförsel ej bör ske om det avser
            stat där omfattande och grova kränkningar av mänskliga rättigheter
            förekommer. Vi har också det tredje kriteriet, som talar om hinder
            för utförseltillstånd för stat som befinner sig i väpnad konflikt
            med annan stat eller är invecklad i internationella konflikter
            som kan befaras leda till väpnad konflikt.
          </note>
          <note>
            Det gäller också stat som har inre väpnade oroligheter. Det är
            ju den delen vi ser en oroväckande ökning av.
          </note>
          <note>
            Fru talman! Ramavtalet gäller nu i sex länder, men det är i framtiden
            möjligt att utvidga kretsen av deltagande länder. Intresset är
            redan så här inledningsvis stort. EU:s uppförandekod får i alla
            händelser en förnyad tyngd. En ökad restriktivitet från EU-
          </note>
          <note>
            kretsen är ju bara att välkomna.
          </note>
          <note>
            Landlistorna är väl belysta i detta betänkande och har också
            tagits upp i en del anföranden här. Men vi ska veta att landlistor
            sedan länge förekommer i exportkontrollen i samband med licensavtal.
            De listor som upprättas inom ramavtalet kommer att bedömas på
            samma grunder som dagens listor, dvs. enligt de allmänt gällande
            bestämmelserna i sekretesslagen.
          </note>
          <note>
            Största möjliga öppenhet är önskvärd, men vi måste även respektera
            våra samarbetspartner. Det är t.ex. inte lämpligt att offentliggöra
            information om ett samarbetsprojekt när ett annat land inom projektet
            inte gör det. Här kommer det att behövas en dialog framöver. Det
            är något som regeringen redan nu har aviserat. På frågan om vilka
            förutsättningar det finns för en samordnad rapportering av ramavtalsprojekt
            i de olika offentliga nationella rapporterna finns i dag inget
            klart svar, men jag understryker att jag tycker att det är oerhört
            viktig att man arbetar vidare på det sätt som regeringen har aviserat.
          </note>
          <note>
            Klart är att regeringen har sagt sig vilja verka för en statistikredovisning
            på europeisk nivå. Export från
          </note>
          <note>
            Sverige kommer att redovisas som hittills i den årliga riksdagsskrivelsen,
            och då även täcka den export som sker på grundval av ramavtalet.
          </note>
          <note>
            Fru talman! Exportkontrollrådet fortsätter att verka på samma
            sätt som tidigare. Vi utgår från att strävan även framdeles blir
            ett brett partipolitiskt stöd för den förda exportpolitiken. Det
            betecknar vi som mycket värdefullt.
          </note>
          <note>
            Exportkontrollrådet fattar i dag inga bindande beslut. Det är
            samtidigt utskottets mening att en oförändrad tillämpning av det
            svenska regelverket fordrar att Exportkontrollrådet hörs innan
            en landlista förhandlas och att rådets utlåtande utgör en viktig
            grund för den svenska förhandlingsinstruktionen. Detta sista konstaterande
            är viktigt. Det är viktigt att vi så snabbt som möjligt bör komma
            väl in i fungerande rutiner.
          </note>
          <note>
            Slutligen vill jag säga att alla de här sex LOI-
          </note>
          <note>
            länderna har förbundit sig att respektera EU:s uppförandekod
            för krigsmaterielexport. Däri ligger att vi har en gemensam plattform
            för exportkontrollbedömningar. Med det vill jag stanna.
          </note>
          <note type="speaker">
            Anf. 17 LARS OHLY (v) replik:
          </note>
          <note>
            Fru talman! Carina Hägg efterlyser ett alternativ.
          </note>
          <note>
            Om man förespråkar att vi ska gå in i ett ramavtal med fem andra
            länder ska motståndarna till detta avkrävas ett alternativ i form
            av andra länder som man vill samarbeta med. Det tycker jag är
            ett märkligt resonemang. Det är som om Folkpartiet skulle kunna
            kräva att vi som är motståndare till svenskt medlemskap i Nato
            måste ha ett alternativ i form av en annan militärallians att
            gå med i. Vi vill inte ha det här ramavtalet, Carina Hägg.
          </note>
          <note>
            Min fråga till Carina Hägg handlar om öppenheten. Om man är för
            öppenhet och vill att beslut ska kunna granskas av journalister
            och allmänhet är det väl ändå rimligt att vi vet till vilka länder
            svensk krigsmateriel exporteras? Vad är argumentet för att avslå
            reservationen om offentliggörande av landlistor,
          </note>
          <note>
            Carina Hägg?
          </note>
          <note type="speaker">
            Anf. 18 CARINA HÄGG (s) replik:
          </note>
          <note>
            Fru talman! Lars Ohly tar först upp det som jag nämnde i mitt
            anförande om vilka länder det handlar om. Det bygger på Lars Ohlys
            anförande där han talade om att det var västeuropeiska länder
            och att det var det negativa. Då är det naturligt att komma med
            en motfråga.
          </note>
          <note>
            Över huvud taget är det något som utmärker den här typen av frågor,
            att det kan finnas kritik och ibland frågetecken som kan vara
            berättigade och som är viktiga att reda ut. Men det går ändå en
            tråd genom denna typ av frågor, att det inte finns några alternativ
            presenterade. Det gör också att debatten naturligtvis haltar.
            Det vore lättare om vi visste vad vi debatterade mot. Det saknas.
          </note>
          <note>
            Sedan tar Lars Ohly upp den viktiga frågan om öppenhet. Det är
            klart att det är viktigt att vi kan skapa största möjliga öppenhet
            i dessa frågor och att vi kan göra det och flytta fram positionen
            när det gäller samarbetsländer och över huvud taget när det gäller
            dessa frågor.
          </note>
          <note>
            Sedan har vi å andra sidan företagssekretess, så detta är en
            avvägning när det gäller kammarens berättigade krav att veta så
            mycket som möjligt om till vilka länder man exporterar, att veta
            under vilka kriterier det sker och att lagstiftningen följs upp.
          </note>
          <note>
            Det är alltså fråga om en avvägning, och jag tycker att vi i
            det här betänkandet har gjort en god avvägning mellan olika intressen
            på ett sätt som följer den lagstiftning som vi har.
          </note>
          <note type="speaker">
            Anf. 19 LARS OHLY (v) replik:
          </note>
          <note>
            Fru talman! Den enda vägens politik kommer jag att tänka på när
            jag lyssnar till Carina Hägg, därför att det är tydligt att vi
            som anser att detta ramavtal är fel väg ska avkrävas förslag till
            annat ramavtal med andra länder. Varför skulle vi behöva stå till
            svars för det? Vi anser att detta ramavtal är fel väg. Det ökar
            slutenheten, det minskar restriktiviteten, det liberaliserar vapenhandeln,
            och det ifrågasätter den svenska alliansfriheten. Räcker inte
            det som skäl för att säga nej till ramavtalet?
          </note>
          <note type="speaker">
            Anf. 20 CARINA HÄGG (s) replik:
          </note>
          <note>
            Fru talman! Jag tolkar Lars Ohlys inlägg som att han dementerar
            det som han sade i sitt inlägg, att detta är fel länder och att
            det inte är det som är grunden för den kritik han har utan att
            det är någonting annat. Det kanske vi får utveckla vid något senare
            tillfälle. Men jag har fortfarande inte hört något alternativ
            till detta ramavtal från Vänsterpartiets sida.
          </note>
          <note type="speaker">
            Anf. 21 KARIN ENSTRÖM (m):
          </note>
          <note>
            Fru talman! Jag vill inleda med att understryka att moderaterna
            anser att det ramavtal som debatten i dag gäller är en viktig
            del i byggandet av en framtida gemensam europeisk säkerhetsordning.
            Det är viktigt för etablerandet av EU:s militära krishanteringsförmåga
            med ett minskat USA-beroende och Natoberoende avseende materiel.
            Och det är viktigt för att behålla nationell och europeisk försvarsindustrikapacitet.
          </note>
          <note>
            Ramavtalet innebär att det kommer att bli lättare att samarbeta
            och att genomföra gemensamma projekt. Men det är också viktigt
            att notera att detta ramavtal inte berör existerande materiel
            eller redan påbörjade projekt, utan detta gäller framtida projekt.
          </note>
          <note>
            Om man anser att vi ska kunna ha, och att det är värdefullt att
            ha, en fungerande europeisk och svensk försvarsindustri, så är
            samarbete en nödvändighet.
          </note>
          <note>
            Det är också nödvändigt att fler europeiska försvarsindustrier
            påbörjar den omstrukturering som
          </note>
          <note>
            Sverige redan har inlett.
          </note>
          <note>
            Försvarsindustrin i Sverige präglas av hög kompetens och konkurrenskraft.
            Och den kommer i och med detta ramavtal att ha större möjligheter
            att samarbeta med andra försvarsindustrier i dessa länder i olika
            projekt. Ramavtalet kommer också att innebära ett ökat ömsesidigt
            beroende mellan våra sex länder.
          </note>
          <note>
            Detta kan leda till en alliansliknande situation. Det ser vi
            moderater inte som något negativt, snarare tvärtom. Men vi tycker
            att det är viktigt att även regeringen talar öppet kring konsekvenserna
            av detta avtal. Därför är det glädjande att försvarsministern
            deltar i debatten i dag och kanske även kan ge sin syn på denna
            aspekt. Annars anser jag att regeringen och försvarsministern
            har skött arbetet bra avseende ramavtalet. Men jag efterlyser
            tydlighet avseende konsekvenserna.
          </note>
          <note>
            Vi moderater har dessutom föreslagit ett nästa steg på detta
            område, nämligen att Sverige i Europeiska unionen ska inleda eller
            driva ett arbete med att få fram gemensamma exportregler för krigsmateriel.
          </note>
          <note>
            Som de flesta deltagare i debatten känner till och har talat
            om så har vi redan en uppförandekod i EU som också kommer att
            vara styrande i ramavtalet. Den innehåller bl.a. mekanismer för
            konsultationer och informationsutbyte. Detta är bra, men det skulle
            vara ännu bättre att få helt gemensamma exportregler i
          </note>
          <note>
            EU.
          </note>
          <note type="speaker">
            Anf. 22 LARS ÅNGSTRÖM (mp) replik:
          </note>
          <note>
            Fru talman! Jag skulle vilja ha ett klarläggande från Moderata
            samlingspartiets sida just när det gäller export till diktaturer
            och kanske framför allt krigsmaterielexport till kommunistiska
            diktaturer. Det vore så lätt att säga antingen ja, vi kommer att
            verka mot sådan export, eller nej, vi kommer att tillåta sådan
            export. Jag tror att det är viktigt också för allmänhetens tilltro
            till vad som sägs i andra sammanhang att vi får ett tydligt klarläggande
            på den här punkten från
          </note>
          <note>
            Karin Enström.
          </note>
          <note type="speaker">
            Anf. 23 KARIN ENSTRÖM (m) replik:
          </note>
          <note>
            Fru talman! Den här frågan är svår för mig att svara på i detalj,
            eftersom jag inte sitter i Exportkontrollrådet. Men principen
            som de flesta partierna är överens om är att vi inte ska exportera
            till krigförande länder, till länder som kränker de mänskliga
            rättigheterna eller till länder som i övrigt är diktatoriska.
            Om
          </note>
          <note>
            Lars Ångström sedan hänvisar till något fall som finns eller
            som är aktuellt så känner inte jag till det.
          </note>
          <note type="speaker">
            Anf. 24 LARS ÅNGSTRÖM (mp) replik:
          </note>
          <note>
            Fru talman! Jag tror inte att det är så komplicerat.
          </note>
          <note>
            Man behöver inte känna till några detaljer. Detta är en övergripande
            ideologisk inställning om huruvida man är beredd att medverka
            till krigsmaterielexport till kommunistiska diktaturer eller inte.
            Även ett ickesvar från Moderata samlingspartiets sida på denna
            fråga är ju ett väldigt tydligt svar, om man nu inte är beredd
            att säga nej till krigsmaterielexport till kommunistiska diktaturer.
            Men jag vore tacksam om vi kunde få ett enkelt ja eller nej, eftersom
            det är en ideologisk och övergripande fråga som inte har något
            att göra med detaljer eller vad som händer i Exportkontrollrådet.
            Det handlar om att redovisa en ideologisk syn från Moderata samlingspartiets
            sida.
          </note>
          <note type="speaker">
            Anf. 25 KARIN ENSTRÖM (m) replik:
          </note>
          <note>
            Fru talman! Om Lars Ångström frågar mig så tycker jag naturligtvis
            att vi inte ska exportera till kommunistiska diktaturer. Det är
            ingenting som moderaterna har varit kända för att vilja göra eller
            uppmuntra i andra sammanhang heller.
          </note>
          <note type="speaker">
            Anf. 26 HOLGER GUSTAFSSON (kd):
          </note>
          <note>
            Fru talman! Kristdemokraterna har inga reservationer, men jag
            har ändå begärt ordet för att kommentera det ramavtal som vi ska
            fatta beslut om i kammaren.
          </note>
          <note>
            Vi tycker att bakgrunden till att vi kan fatta beslut om ett
            sådant här ramavtal är glädjande och positiv, nämligen att vi
            nu kan se ett stabilare Europa. Det gläder naturligtvis oss Europavänner
            att det är på det sättet. Vi kan naturligtvis också i de skiljelinjer
            som dras upp här i kammaren se vilka som ser möjligheterna och
            det positiva i att vi inte behöver så många vapen i Europa som
            tidigare. Vi tillhör dem som uppskattar detta. Den överproduktion
            som för närvarande sker har naturligtvis en tendens att sänka
            priserna och på det sättet också öka trycket på vapenexporten
            ut i världen. Det är mycket märkligt att inte den situationen
            förstås av dem som är bekymrade för vapenexporten dit jag också
            räknar mig.
          </note>
          <note>
            Vi tycker att det är positivt av flera skäl att detta avtal kommer,
            inte minst att det då äntligen också kommer på riksdagens och
            andra parlaments bord att det finns ett ramavtal. Min personliga
            uppfattning är att det redan har tagits många steg från industrins
            sida för att skapa allianser ute i Europa, även från svensk sida.
            Den allmänna debatten kanske inte riktigt följer med i det tempot.
            Men nu har vi ett avtal på bordet, och vi kan följa det och debattera
            det på det sätt som vi önskar och följa det i fortsättningen.
          </note>
          <note>
            Tre punkter vill jag peka på som är viktiga för oss och som gör
            att vi är positiva till detta.
          </note>
          <note>
            Vi tycker att det finns värde i att Sverige är med i det här
            sammanhanget av rent tekniska skäl och får behålla den kunskap
            och den kompetens som finns inom vår industri även i fortsättningen.
          </note>
          <note>
            Punkt två är att vi tror att det faktiskt är väldigt viktigt
            för alliansfriheten och säkerhetspolitiken. För att vi ska kunna
            ha en hake på andra leverantörer och tillverkare i Europa behöver
            vi vara med i det här sammanhanget för att försäkra oss själva
            om att få tillgång till vapen i en krissituation och på det sättet
            behålla den alliansfrihet som vi står för framöver.
          </note>
          <note>
            Skulle vi vara helt beroende av andra, skulle vi inte ha den
            möjligheten att vi har ett beroendeförhållande mellan de olika
            vapentillverkarna.
          </note>
          <note>
            Slutligen när det gäller restriktioner för export vill jag säga
            att Kristdemokraterna självklart står för stor restriktivitet.
            Vi tycker att de kriterier som finns i dag är bra och ska följas
            så strikt som det bara är möjligt.
          </note>
          <note>
            Vi ser också en möjlighet här att föra ut de restriktionerna
            också på det europeiska planet. Självklart förutsätter vi att
            regeringens företrädare tar med sig våra traditioner i det här
            sammanhanget och försöker att implementera dem så långt det bara
            går i det nya sammanhanget.
          </note>
          <note>
            Jag vill också kommentera Lars Ångströms försök att med ett trick
            ifrågasätta Kristdemokraternas hållning när det gäller export.
            Det är naturligtvis bara ett försök att skapa ett politiskt område
            där Ångström skulle vara ensam att försvara detta. Vi har minst
            lika stora ambitioner, och har haft det under all tid bakåt, att
            vara restriktiva när det gäller vapenexporten och att bevaka det
            här området. Jag kan rekommendera
          </note>
          <note>
            Ångström att läsa vårt principprogram från 1996, det gäller.
            Vi håller just nu på att revidera vårt principprogram, och vi
            behåller vår hållning även i det här programmet. Det finns mycket
            annat som kan vara värdefullt för Ångström att läsa om det här
            området i vårt principprogram. Det gäller fortfarande.
          </note>
          <note>
            Det är min kommentar.
          </note>
          <note type="speaker">
            Anf. 27 LARS ÅNGSTRÖM (mp) replik:
          </note>
          <note>
            Fru talman! Det är viktigt att klargöra de olika partiernas inställning
            till krigsmaterielexporten, för den kommer att belysa lite hur
            man kommer att hantera de här frågorna när vi sedan har ramavtalet,
            om det nu går igenom. Ett svar som går ut på att Moderaterna inte
            är beredda att säga nej till krigsmaterielexport till kommunistiska
            diktaturer som parti är klargörande för hur de kommer att hantera
            exporten inom ramavtalet.
          </note>
          <note>
            Det är tillfredsställande, om jag tolkar Holger
          </note>
          <note>
            Gustafsson rätt, att Kristdemokraternas uppfattning är att krigsmaterielexport
            från svensk sida ska begränsas till stabila demokratier. Om det
            är vad som gäller för
          </note>
          <note>
            Kristdemokraterna är det ett mycket värdefullt tillkännagivande
            både för oss i kammaren och för allmänheten. Har jag tolkat Holger
            Gustafsson korrekt?
          </note>
          <note type="speaker">
            Anf. 28 HOLGER GUSTAFSSON (kd) replik:
          </note>
          <note>
            Fru talman! Det är fullständigt korrekt tolkat. Det behöver inte
            tolkas, för det är solklart i våra politiska program.
          </note>
          <note>
            Anf. 29 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! Jag vill börja med att säga att jag är glad över
            att få delta i denna debatt kring propositionen angående ramavtalet
            om åtgärder för att underlätta omstrukturering och drift av den
            europeiska försvarsindustrin. Det är ett viktigt avtal för försvarspolitiken,
            ja, för säkerhetspolitiken och därmed också en mycket viktig diskussion.
            Det är också positivt att i dag i kammaren få lyssna på inläggen
            från företrädare för Socialdemokraterna, Moderata samlingspartiet,
            Kristdemokraterna och Folkpartiet. Jag sluter mig till att också
            Centerpartiet har samma inställning.
          </note>
          <note>
            Fru talman! Jag vill nämna några ord om betydelsen av förändringarna
            inom försvarsindustrin relaterat till några viktiga politikområden.
          </note>
          <note>
            Det första är säkerhetspolitiken, det andra är industristrukturen
            och därmed globaliseringen. En tredje faktor som påverkar detta
            område är teknikutvecklingen. Dessa tre faktorer påverkar hur
            vårt land utvecklar sin försvarsmaterielförsörjning och därmed
            svensk försvarsindustri.
          </note>
          <note>
            De säkerhetspolitiska förändringarna hänger naturligtvis samman
            med det kalla krigets slut. Krigshotet i Europa har sakta tynat
            bort och därmed behovet av det stora territoriella försvar med
            hög beredskap som vi har haft, en försvarsstruktur som för
          </note>
          <note>
            Sveriges del krävde en bred nationell förmåga att producera krigsmateriel.
            Det var det pris som vi då måste betala på grund av det tydliga
            krigets hot och vår oberoende position. Och det var mot den bakgrunden
            som vi utvecklade den svenska försvarsindustrin. Det var en försvarsindustri
            med stor bredd vad gäller kompetens och hög teknologisk nivå.
            Det är något som vi har nytta av i dag.
          </note>
          <note>
            Men förutsättningarna har förändrats från ett nationellt oberoende
            till ett ömsesidigt beroende, vilket resulterat i att vi inte
            har samma behov av nationell försvarsindustrikapacitet. Att i
            dag ha förmåga att ha industriell kapacitet i takt med den tekniska
            utvecklingen är omöjligt för de flesta länder. Storbritannien,
          </note>
          <note>
            Tyskland och Frankrike väljer i allt större utsträckning internationellt
            samarbete för sin materielförsörjning. Att utveckla moderna försvarssystem
            ryms inte längre i ländernas nationella budget. Det är i stort
            sett bara Förenta staterna som förmår att utveckla en heltäckande
            förmåga.
          </note>
          <note>
            Det ser vi också på ägarstrukturerna. Nästan alla våra stora
            företag inom försvarsindustrin har i dag någon form av utländskt
            ägande - Saab med British
          </note>
          <note>
            Aerospace Systems, Hägglund med Alvis Group,
          </note>
          <note>
            Bofors Defence med United Defence och Kockums med HDW.
          </note>
          <note>
            Den internationella ägarstrukturen är alltså ett faktum, och
            den svenska regeringen och riksdagen har ställt sig positiva till
            denna förändrade ägarbild.
          </note>
          <note>
            Det utländska ägandet ger de svenska företagen en bredare kunskapsbas
            inför framtiden och, vill jag framhålla, vice versa.
          </note>
          <note>
            Det nya svenska försvaret ska kännetecknas av en hög teknologisk
            nivå. Vår insatsorganisation ska ha de allra modernaste vapensystemen
            och sensorsystemen. Vårt land ska ha tillgång till och kunskap
            om dagens och morgondagens tekniska system. Det innebär att vi
            måste ha en försvarsmaterielpolitik som bygger på internationell
            samverkan. Försvarsindustrins internationalisering är därmed en
            av förutsättningarna för vår försvars- och säkerhetspolitik.
          </note>
          <note>
            Det var mot denna bakgrund som regeringen inledde förhandlingar
            med Storbritannien, Tyskland,
          </note>
          <note>
            Frankrike, Italien och Spanien kring ett ramverk för ett utvecklat
            materielsamarbete. Och det är naturligtvis i sin tur anledningen
            till att vi har den här debatten här i kammaren. Förhandlingarna
            har gett oss ett avtal om åtgärder för att underlätta omstrukturering
            och drift av den europeiska försvarsindustrin, eller LOI-
          </note>
          <note>
            avtalet, som vi oftast säger. Letter of Intent var den form som
            den första framgångsrika förhandlingen oss emellan ledde till.
            Det ger vårt land möjligheter att utveckla samarbetet mellan de
            sex länder som i dag står för över 90 % av Europas försvarsindustrikapacitet.
            Avtalet reglerar, på folkrättslig grund, förhållandet mellan länderna
            på ett sätt som liknar en inre marknad. Avtalet skapar förutsättningar
            för ett ömsesidigt samarbete samtidigt som det säkerställer möjligheter
            till oberoende.
          </note>
          <note>
            Sverige som ett alliansfritt land har två vägar att gå. Å ena
            sidan kan vi välja att ha en försvarsindustri som tillgodoser
            alla våra behov när det gäller säkerhet och försvarsmateriel och
            därmed ett försvar som har materiel för varje tänkbart hot. Å
            andra sidan har vi möjligheten att importera vapen och andra materielsystem
            vid behov. Det är något som vi inte skulle kunna göra utan samarbete.
            Varför skulle andra länder ställa sina resurser till vårt förfogande
            om vi valt isolationism? En ökad säkerhet i materielleveranser
            ger oss en starkare säkerhetspolitisk position som i ett kärvare
            säkerhetspolitiskt läge ger oss möjlighet att importera det som
            vi då kan behöva. Import kräver export och vice versa.
          </note>
          <note>
            Jag kan tillägga att en egen försvarsindustri som skulle tillgodose
            alla behov för vårt land kanske skulle innebära en fördubbling
            av försvarsbudgeten som i dag ligger på ca 43 miljarder. Jag tror
            inte att vi är villiga att ställa upp på det.
          </note>
          <note>
            Fru talman! En annan viktig fråga som behandlas i avtalet är
            synen på krigsmaterielexport. Vårt land har sedan länge en restriktiv
            inställning till export.
          </note>
          <note>
            Denna hållning har varit ett av våra ingångsvärden i förhandlingarna
            som ledde fram till avtalet. Min uppfattning är att avtalet motsvarar
            den väg vi valt i svensk politik, och vi kan konstatera att de
            övriga länderna intagit samma hållning. En förändrad syn på exportfrågan
            hos våra samarbetspartner har öppnat möjligheterna för samsyn.
          </note>
          <note>
            Om vi inte inleder ett närmare samarbete med de viktigare producentländerna
            i Europa kommer vi på sikt att tappa kontrollen över försvarsindustrins
            verksamhet. Produktionen förläggs då till de länder som har de
            mest tilltalande exportreglerna, och vi får en konkurrenssituation
            som troligen på sikt skulle ge liberalare exportkontrollkrav.
            Det avtal som de sex länderna nu har uppnått ger goda förutsättningar
            för en ansvarsfull, kollektiv exportkontrollpolitik.
          </note>
          <note>
            Sverige får både insyn i och en möjlighet att påverka exporten
            från andra länder i Europa på ett sätt som var otänkbart bara
            för något år sedan.
          </note>
          <note>
            Vi kommer samtidigt att behålla vår nationella exportkontroll
            för de produkter som svensk försvarsindustri hittills tagit fram
            och marknadsfört på export. Avtalet gäller framtida produkter
            och utvecklingen av nästa generations försvarsmateriel till den
            svenska försvarsmakten. Grunden för kontrollen är
          </note>
          <note>
            Europeiska unionens politiskt bindande uppförandekod för vapenexport.
            Kontrollen kommer att bygga på listor med godkända destinationer
            för varje enskild produkt. Listorna måste beslutas enhälligt,
            och varje land bibehåller därför sitt inflytande över exportpolitiken.
            Avtalet är också i övrigt helt förenligt med det gällande svenska
            regelverket för exportkontroll. Inga förändringar behöver göras
            i vår exportkontrollagstiftning.
          </note>
          <note>
            Fru talman! Jag vill sammanfattningsvis framhålla att det ramavtal
            som kammaren i dag har att ta ställning till är ett viktigt led
            i en mycket större process, nämligen Sveriges anpassning till
            de nya förutsättningar för vår försvars- och säkerhetspolitik
            som uppstått genom det kalla krigets slut - detta för att trygga
            en effektiv materielförsörjning till det svenska försvaret i fred
            såväl som under en anpassningsperiod med ett kärvare säkerhetspolitiskt
            klimat.
          </note>
          <note>
            Andra element i denna förändringsprocess är Försvarsmaktens omstrukturering
            och vårt ökade engagemang i internationella fredsbevarande och
            humanitära insatser. De olika delarna i denna ekvation är beroende
            av varandra för att helheten ska kunna uppnås. Utan en ökad internationalisering
            av försvarsindustrin kommer vi i praktiken att få stora svårigheter
            att på en och samma gång uppnå målet med ett smalare, men vassare
            försvar - ett försvar utrustat med högteknologisk, men också interoperabel
            materiel.
          </note>
          <note>
            Målet är att begränsa våra försvarsuppgifter till en rimlig nivå
            i förhållande till det säkerhetspolitiska läget och att bibehålla
            vår militära alliansfrihet. Ramavtalet säkrar förutsättningarna
            för försvarsindustrins internationalisering utan att göra avkall
            på vår militära alliansfrihet. Avtalet tar samtidigt på ett betryggande
            sätt hand om internationaliseringens konsekvenser för vår exportpolitik,
            för vår försvarsforskning och för den militära sekretessen - för
            att nämna några av de aspekter som behandlas i avtalstexten.
          </note>
          <note>
            Fru talman! Jag vill därför varmt tillstyrka att kammarens ledamöter
            ställer sig bakom propositionen.
          </note>
          <note type="speaker">
            Anf. 30 LARS OHLY (v) replik:
          </note>
          <note>
            Fru talman! Försvarsministern valde att berömma vissa deltagare
            i debatten medan han inte var lika glad över att lyssna på vissa
            andra. Själv lyssnar jag även på dem som tycker annorlunda än
            mig själv, eftersom jag ser en öppen diskussion som förutsättningen
            för att vi ska kunna fatta bra beslut.
          </note>
          <note>
            Karin Enström från moderaterna sade att nästa steg, enligt moderaternas
            syn, är helt gemensamma regler för all vapenexport och krigsmaterielexport
            inom EU. Anser försvarsministern att det är ett logiskt nästa
            steg efter att detta avtal har trätt i kraft?
          </note>
          <note>
            En annan fråga gäller den nu avslöjade skandalen om brittisk
            export av kanoner till Marocko. Marocko håller just nu på att
            rusta upp. Längs en 160 mil lång militär mur placeras offensiva
            vapen riktade mot
          </note>
          <note>
            Västsahara. Nu har det visat sig att den brittiska regeringen
            har brutit mot EU:s uppförandekod, eftersom man har exporterat
            30 stycken 105 millimeters kanoner till Marocko. Varför ska vi
            lita på att ens EU:s uppförandekod kommer att följas i framtiden?
          </note>
          <note>
            Anf. 31 Försvarsminister BJÖRN VON SY-
          </note>
          <note>
            DOW (s) replik:
          </note>
          <note>
            Fru talman! Jag tycker att det är positivt att Europeiska unionen
            går in för att ta fram ett gemensamt statistiskt system som gör
            att unionens länder kan redovisa krigsmaterielexport och möjligen
            också i en framtid vissa delar av importen. Det tycker jag är
            positivt. Jag anser att EU:s uppförandekod är ett betydande framsteg.
          </note>
          <note>
            När vi inom kretsen av de sex länderna har diskuterat frågan
            vidare har vi sett det som naturligt att orientera EU-organen
            om vad vi gör. Men jag vill säga att det inte finns någon gemensam
            ståndpunkt mellan de sex som skulle innebära att dagens åtaganden
            skulle föras över till Europeiska unionen.
          </note>
          <note>
            Har Storbritannien brutit mot Code of conduct?
          </note>
          <note>
            Jag kan inte uttala mig om det. Men anta att avtalet hade trätt
            i kraft! Anta att det gällde krigsmateriel där det fanns gemensamma
            komponenter där några länder hade varit inblandade! Då hade det
            varit fråga om ett gemensamt beslutsfattande. Dessutom: Hade avtalet
            varit i kraft hade vi säkerligen haft en större insyn i vad Storbritannien,
            även med en ren nationell produktion, har för exportavsikter.
            Följaktligen kan exportregimen bli mera åtkomlig för påverkan
            genom avtalet än utan avtalet.
          </note>
          <note type="speaker">
            Anf. 32 LARS OHLY (v) replik:
          </note>
          <note>
            Fru talman! Det är den brittiska parlamentskommittén som har
            utfrågat den tidigare utrikesministern
          </note>
          <note>
            Jeff Hoon och den nuvarande utrikesministern Robin
          </note>
          <note>
            Cook. Man har konstaterat att den brittiska exporten till Marocko
            med största sannolikhet ej är förenlig med den av EU antagna uppförandekoden.
            Det är inte första gången som sådan här export har ägt rum. Redan
            1999 beviljades en export värd 2 miljoner pund.
          </note>
          <note>
            Den här exporten av kanoner var värd ca 1,5 miljoner pund.
          </note>
          <note>
            Frågan är då: Är det svensk syn på vapenexport, den restriktiva
            synen och den öppna redovisningen, som kommer att påverka de andra
            fem i ramavtalet?
          </note>
          <note>
            Eller finns det någon som helst risk att den mer slutna synen
            på vapenexport och den mer liberala synen på export till länder
            som vi inte vill exportera till kommer att påverka även Sverige?
          </note>
          <note>
            Anf. 33 Försvarsminister BJÖRN VON SY-
          </note>
          <note>
            DOW (s) replik:
          </note>
          <note>
            Fru talman! Mitt intryck är att det under de senaste åren har
            skett en betydande förändring i inställningen i de länder som
            vi ska samarbeta med. Det beror bl.a. på förändringar i den politiska
            bilden.
          </note>
          <note>
            Tyskland är ett viktigt land. Tyskland har enligt min bedömning
            snarast kommit att inta en hållning som i mycket stor utsträckning
            påminner om den svenska.
          </note>
          <note>
            Jag har den föreställningen och förhoppningen att när det handlar
            om gemensamma materielsystem -
          </note>
          <note>
            och där har Sverige naturligtvis har en icke obetydlig andel
            - kommer vi att ha goda möjligheter att göra våra åsikter hörda
            om hur regelverk och Code of conduct ska tillämpas.
          </note>
          <note>
            Ginge vi på Vänsterpartiets och Miljöpartiets inställning, dvs.
            att avslå tillträde till avtal, vad vore då våra möjligheter att
            påverka i den riktning som vi vill se?
          </note>
          <note type="speaker">
            Anf. 34 KARIN ENSTRÖM (m) replik:
          </note>
          <note>
            Fru talman! Som jag nämnde i mitt anförande skulle jag vilja
            fråga försvarsministern hur han ser på det ökade ömsesidiga beroendet,
            om det inte i sin tur i verkligheten också leder till en alliansliknande
            situation. Det är min fråga till försvarsministern.
          </note>
          <note>
            Anf. 35 Försvarsminister BJÖRN VON SY-
          </note>
          <note>
            DOW (s) replik:
          </note>
          <note>
            Fru talman! Det har varit intressant att få klart för sig under
            det här arbetet att Natoländerna egentligen inte har haft ett
            fastare försvarsmaterielsamarbete.
          </note>
          <note>
            Inom Natoalliansen råder det ett korstryck mellan olika aktörer,
            och det är inte alls så att alla Natos länder har tillträde till
            samma materielsystem. För mig förefaller det som om Natoländerna
            genom det här avtalet har kommit varandra närmare i ett viktigt
            hänseende, materielsamverkan. Men det är klart att de har det
            som är grunden i Natoavtalet, nämligen ömsesidiga garantier för
            varandra i händelse av att de blir angripna.
          </note>
          <note>
            Vi har behov av att kunna stå på vår alliansfria position och
            ha ett oberoende. Hur ska vi kunna värna detta om vi icke kan
            vara säkra på att vi kan få importera den allra mest kvalificerade
            krigsmateriel m.m. som behövs för vårt försvar? Vi når genom samarbetet
            i den här kretsen en mycket stor trygghet.
          </note>
          <note>
            Den tryggheten ger oss säkerhetspolitiska möjligheter att vidhålla
            den säkerhetspolitiska alliansfrihet som vi vill kunna stå kvar
            vid.
          </note>
          <note type="speaker">
            Anf. 36 KARIN ENSTRÖM (m) replik:
          </note>
          <note>
            Fru talman! Som försvarsministern vet tycker vi moderater att
            det är ett bra avtal och att ramavtalet leder till flera bra saker,
            inklusive det ömsesidiga beroendet.
          </note>
          <note>
            Men jag tycker ändå inte riktigt att jag får ett svar på frågan.
            Man kan tolka konsekvenserna på två sätt, antingen att vi blir
            mindre beroende eller att vi blir mer beroende. Min tolkning är
            att vi blir mer beroende och därmed hamnar i en alliansliknande
            situation med de här länderna.
          </note>
          <note>
            Anf. 37 Försvarsminister BJÖRN VON SY-
          </note>
          <note>
            DOW (s) replik:
          </note>
          <note>
            Fru talman! Anta att vi inte hade avtalet. Det är ju en position
            som drivs av Vänsterpartiet och Miljöpartiet. Vad skulle vi då
            ha för situation om vi skulle behöva göra materielinköp men blev
            nekade därför att exportörerna skulle säga att de har andra order
            som de låter gå före, därför att de går till regeringar som tillhör
            Nato t.ex.? Det skulle vara en försvagad position som, om den
            drevs långt, vore till skada för vår alliansfria position och
            vår säkerhetspolitiska frihet.
          </note>
          <note>
            Min bedömning är att detta avtal, som är accepterat av de fem
            länder som tillhör Nato, ger oss en ökad möjlighet att värna om
            vår handlingsfrihet.
          </note>
          <note>
            Anf. 38 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Att svensk försvarsindustri har ett starkt behov
            av ökat samarbete såväl med europeisk som med amerikansk försvarsindustri
            framhöll jag i mitt anförande. Jag tycker att det är viktigt att
            påpeka att det endast är samarbetets innehåll och förutsättningarna
            i det enskilda fallet som ska avgöra valet av samarbetspartner.
          </note>
          <note>
            Jag skulle vilja fråga försvarsministern om det här avtalet på
            något sätt innebär några restriktioner för
          </note>
          <note>
            Sverige att vid sidan av de andra fem länderna sluta avtal med
            t.ex. USA eller något annat land när det gäller försvarsindustrisamarbete.
          </note>
          <note>
            Det andra gäller Exportkontrollrådet. Det är viktigt att Exportkontrollrådet
            kommer in så tidigt som möjligt i processen. Man kan ju tänka
            sig ett scenario där Exportkontrollrådet kommer in lite sent i
            en process och därmed har svårt att påverka. Sveriges position
            när det gäller att möta de andra fem länderna kan bli ganska bakbunden
            och innebära att Sverige inte har samma kraft utan passivt lägger
            sig. Därför är det viktigt att Exportkontrollrådet kommer in tidigt
            i processen, så att man redan då kan påverka utvecklingen av samarbetet
            på ett speciellt område.
          </note>
          <note>
            Anf. 39 Försvarsminister BJÖRN VON SY-
          </note>
          <note>
            DOW (s) replik:
          </note>
          <note>
            Fru talman! Det kanske inte var en slump att den tidigare administrationen,
            Clintonadministrationen i
          </note>
          <note>
            Förenta staterna, för ungefär ett år sedan började lägga fram
            förändringsförslag vad gäller tillämpningen av de amerikanska
            exportreglerna. Min fråga har varit: Skulle dessa förändringar
            ha kommit i gång om icke vi sex hade börjat vårt förhandlingsarbete
            och där mycket pekar på att vi kommer att lyckas?
          </note>
          <note>
            Förenta staternas administration lade fram vissa förändringar.
            Från den svenska sidan är vi bilateralt sett icke nöjda med de
            öppningar som har gjorts. Men jag har en viss optimism i frågan
            efter att ha talat med företrädare för både den avgångna och den
            nytillträdda administrationen. Förenta staternas kongress har
            en tendens att in i detalj reglera exportreglerna i Förenta staterna
            och med en rätt merkantilistisk hållning.
          </note>
          <note>
            Min bedömning är att om den här konstruktionen lyckas - särskilt
            givetvis om den fylls av reellt innehåll i form av gemensamma
            projekt som icke behöver utesluta deltagande av industrier med
            t.ex. ett amerikanskt ägande - kommer det att öka incitamenten
            i det politiska systemet i Washington att bejaka en fördjupad
            samverkan, t.ex. bilateralt med Sverige.
          </note>
          <note>
            Och det är min avsikt att vi ska kunna gå den vägen.
          </note>
          <note>
            Anf. 40 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Jag får tacka för svaret. Det är den uppfattning
            som vi också har, att det är viktigt att man nu lyckas med detta
            och att man inte måste gå via det här samarbetsavtalet för att
            sluta ett avtal med
          </note>
          <note>
            USA, utan man ska kunna göra det bilateralt. Den öppningen måste
            finnas menar vi. De andra samarbetsparterna ska inte behöva påverka
            den utvecklingen.
          </note>
          <note>
            Jag har också en fråga som gäller Exportkontrollrådet som jag
            vore tacksam att få svar på. Det ligger någonting i mitt resonemang
            att det är viktigt att
          </note>
          <note>
            Exportkontrollrådet kommer in tidigt för att vi ska ha en bra
            förhandlingsposition och inte kommer ned med bakbundna händer
            när vi ska diskutera avtal med de andra parterna. Det parlamentariskt
            sammansatta
          </note>
          <note>
            Exportkontrollrådet kan då få ett reellt inflytande.
          </note>
          <note>
            Anf. 41 Försvarsminister BJÖRN VON SY-
          </note>
          <note>
            DOW (s) replik:
          </note>
          <note>
            Fru talman! Jag har inte den insynen i hur Exportkontrollrådet
            fungerar i dag. Jag föreställer mig dock som en utomstående att
            det t.o.m. kan bli en fördel med system som vi nu ska ha och som
            har kritiserats från en del här i kammaren, nämligen med länderlistor
            per materielslag. Jag föreställer mig att det kan bli en mer systematiserad
            form av beredning i vårt exportkontrollråd. Men jag får göra den
            reservationen att jag inte har insyn i hur arbetet är upplagt.
          </note>
          <note>
            Får jag också göra ett påpekande och ge ett svar med anledning
            av den förra diskussionsomgången.
          </note>
          <note>
            Jag ser framåt mot att vi ska kunna göra en liknande samverkan
            med t.ex. de nordiska länderna. Det är min förhoppning att det
            ska vara möjligt att förhandla fram ett ungefärligen liknande
            system med våra nordiska grannländer. Det ska vara ett system
            liknande det som vi nu har liggande här för kammarens ställningstagande.
          </note>
          <note type="speaker">
            Anf. 42 LARS ÅNGSTRÖM (mp) replik:
          </note>
          <note>
            Fru talman! Karin Enströms fråga alldeles nyss till försvarsministern
            om just risken för ett allt närmare allianssamarbete är intressant,
            och försvarsministerns svar är ännu intressantare.
          </note>
          <note>
            Försvarsministern konstaterar att vapensamarbetet blir allt fastare
            inom Nato. Det är något som man tidigare inte har haft. Nu kommer
            också Sverige att delta i det fastare vapensamarbetet. Genom avtalet
            skriver vi också under på att fortsätta att leverera vapen även
            om militäralliansen hamnar i krig.
          </note>
          <note>
            Detta måste ändå betraktas som en otydlighet kring den svenska
            alliansfriheten. Jag undrar hur det står i förhållande till de
            samtidiga deklarationerna från utrikesministern om att Sverige
            ska bibehålla sin alliansfrihet och t.o.m. fylla den med ett nytt
            innehåll nu när neutraliteten avskaffas.
          </note>
          <note>
            Jag får inte riktigt de två olika signalerna från regeringen
            att gå ihop. Det måste ändå betraktas som ett problem. Jag vill
            att försvarsministern utvecklar resonemanget lite kring den problematiken.
          </note>
          <note>
            Anf. 43 Försvarsminister BJÖRN VON SY-
          </note>
          <note>
            DOW (s) replik:
          </note>
          <note>
            Fru talman! Jag är säker på att det har redovisats under båda
            utskottens behandling. Men jag lägger gärna fram regeringens bedömning
            här.
          </note>
          <note>
            Vi har fört en helt öppen förhandling med de andra fem länderna.
            Det har betytt att vi redovisat att
          </note>
          <note>
            Sverige är ett icke allierat land. Sverige är ett land som har
            möjlighet att i enlighet med internationell rätt kunna välja t.ex.
            en förklaring om neutralitet, en position som innebär att Sverige
            är icke krigförande land eller annat i anslutning till det som
            vi önskar forma som vår säkerhetspolitik i händelse av krig.
          </note>
          <note>
            Det gäller både i vårt närområde och på annat sätt.
          </note>
          <note>
            Vi har redovisat detta. Det har de fem länderna accepterat. Det
            redovisas bl.a. i artiklarna 10 och 11
          </note>
          <note>
            som finns i avtalet. Frågeställningen är klar. Den svenska säkerhetspolitikens
            möjligheter finns. Det är t.o.m., vilket jag betraktar som ett
            betydande framsteg, accepterat av våra samarbetspartner.
          </note>
          <note type="speaker">
            Anf. 44 LARS ÅNGSTRÖM (mp) replik:
          </note>
          <note>
            Fru talman! Jag märker att försvarsministern i sitt svar betonar
            ordet öppenhet i förhandlingarna. Min andra fråga till försvarsministern
            gäller just det. I och med att det inte strider mot avtalet att
            göra landlistorna offentliga är min fråga: Varför inte låta dem
            vara offentliga för insyn och samhällsdebatt?
          </note>
          <note>
            Det finns tre områden - kvinnoprostitution och barnsexhandel,
            narkotikaförsäljning och vapenförsäljning - som är de mest lukrativa
            branscherna i världen. De har en sak gemensamt. Det är att de
            trivs bäst i mörker. Det är ljusskygg verksamhet. De två förstnämnda
            har vi inga problem med, eftersom de är förbjudna enligt lagstiftning.
            Men just krigsmaterielexporten är tillåten med restriktioner.
          </note>
          <note>
            Varför tillåter vi inte att landlistorna blir offentliga i Sverige?
            Därigenom möjliggör vi en offentlig debatt där beslutsfattarna
            faktiskt kan ställas till svars, svara på folkets frågor och försvara
            besluten. Varför ska denna verksamhet ske i skymundan, dold bakom
            hemligstämplar?
          </note>
          <note>
            Anf. 45 Försvarsminister BJÖRN VON SY-
          </note>
          <note>
            DOW (s) replik:
          </note>
          <note>
            Fru talman! Låt oss tänka på vår egen import. Är vi beredda att
            minutiöst redovisa all vår krigsmaterielimport? Det är inte så
            säkert. Det beror på omständigheterna och det säkerhetspolitiska
            läget. Vi befinner oss ändå i en del av världen där omständigheterna
            i betydande utsträckning är förutsägbara, där det råder låg spänning
            och där vi har demokratier som grannar.
          </note>
          <note>
            Hur är det i andra delar av världen? Det gäller även länder som
            också är demokratier. Är deras förutsättningar lika gynnsamma
            för import? Det är vad som har gjort och gör att många länder
            sig vilja ha en restriktiv syn. Jag menar egentligen att detta
            icke gäller utifrån ett exportperspektiv utan från ett importperspektiv.
          </note>
          <note>
            Det är min förhoppning att samsningen mellan de sex länderna
            och samarbete inom EU-kretsen och kanske inom det s.k. Wassenaarsystemet
            kan successivt leda till alltmer av öppenhet. Vi avser att försöka
            övertyga våra kolleger om att det är bättre att gå den vägen.
            Men i dag kan regeringen inte föreslå riksdagen annat än det som
            ligger i avtalet, dvs. listorna kan inte vara offentliga.
          </note>
          <note>
            Däremot har vi i vårt land ett som vi anser gott parlamentariskt
            kontrollsystem och en god redovisning inför både offentligheten
            och kammaren varje år av huvuddragen i vår exportinriktning.
          </note>
          <note type="speaker">
            Anf. 46 BERIT JÓHANNESSON (v):
          </note>
          <note>
            Fru talman, bästa ledamöter och åhörare! Lars
          </note>
          <note>
            Ohly har tagit upp de övergripande frågorna kring avtalet. Jag
            ska ta upp den tråden och spinna vidare på den.
          </note>
          <note>
            Det föreliggande förslaget till avtal bygger på att man vill
            utveckla en konkurrenskraftig försvarsindustri i Europa. Det ska
            i första hand ske i de sex länder som initialt ratificerar avtalet,
            men det ska också kunna skrivas under av andra. Regeringen och
            utskottet menar att man sedan på lika villkor ska kunna konkurrera
            med USA. Kan man inte konkurrera kommer köparna i stället att
            gå till andra säljare.
          </note>
          <note>
            Som en liten jämförelse kan nämnas att USA satsar 38 miljarder
            dollar bara på försvarsforskning jämfört med de europeiska Natoländernas
            11 miljarder dollar. Men det är inte bara för att konkurrera med
            den helt dominerande amerikanska försvarsindustrin som avtalet
            kommit till. Man vill också ha möjlighet att samarbeta på lika
            villkor, som man säger, med USA.
          </note>
          <note>
            Avtalet är inte bara till för att ge de europeiska försvarsmakterna
            billigare produkter. Det är naturligtvis också så att man vill
            bevara vunna exportmarknader och vinna nya. Propositionen och
            utskottets betänkande, och här också försvarsministern, andas
            tillförsikt att avtalet ska ge möjlighet att behålla de svenska
            reglerna för vapenexport. Vi som är emot avtalet hyser inte samma
            tilltro.
          </note>
          <note>
            Vad gäller vapenexportkontrollen är det enligt
          </note>
          <note>
            Vänsterpartiet i synnerhet tre aspekter av avtalet som ger anledning
            till oro. Avtalet riskerar att leda till en liberalisering av
            krigsmaterielexportpolitiken, minskad öppenhet samt stora svårigheter
            att stoppa exporten om situationen i destinationslandet förvärras.
          </note>
          <note>
            Men den svenska riksdagen kan besluta om åtgärder för att värna
            om öppenheten och en restriktiv exportpolitik. I vår motion visar
            vi på en mängd punkter där vi ser hoten mot de svenska reglerna
            och föreslår att Sverige ska agera.
          </note>
          <note>
            Sex europeiska länder med olika tradition ska enligt avtalet
            för varje försvarsindustriprojekt i konsensus utarbeta s.k. vita
            listor över de godkända destinationsländerna. Sverige är i sammanhanget
            ett litet land. Ska man samarbeta om försvarsexport och få ett
            konsensusbeslut måste en gemensam nämnare skapas.
          </note>
          <note>
            Därmed skulle med stor sannolikhet Sveriges restriktivitet minskas.
            Som, kära åhörare, i ett äktenskap så kommer kantighet och hävdandet
            av den egna åsikten att slipas för husfridens skull.
          </note>
          <note>
            Samtliga av de länder som initialt ska omfattas av avtalet har
            i dag vapenexport till Colombia, Egypten,
          </note>
          <note>
            Kuwait, Saudiarabien och Turkiet. Några av länderna har dessutom
            export till Indonesien, Indien och Kina.
          </note>
          <note>
            I denna familjs tradition och bland dessa försvarsindustriella
            förväntningar ska samarbetet ske. Det är svårt att se hur Sverige
            med ramavtalets nuvarande utformning ska kunna förmå de andra
            länderna att utesluta destinationsländer som alla samarbetsländer
            utom Sverige godkänt för vapenexport tidigare.
          </note>
          <note>
            Inom EU har alla länder anslutit sig till den s.k.
          </note>
          <note>
            uppförandekoden för vapenexport. Det är ett fantastiskt dokument!
            Man har formulerat rekommendationen i åtta kriterier.
          </note>
          <note>
            Om länderna levde efter detta dokument skulle vi inte behöva
            diskutera frågorna längre. Men problemet är att det inte efterlevs.
            Enligt reglerna i den europeiska uppförandekoden skulle Colombia,
            Egypten,
          </note>
          <note>
            Kuwait och de andra destinationsländerna som jag räknade upp
            inte godkännas för vapenexport. Men trots att alla länder i Europa
            har undertecknat koden så bryter man emot den.
          </note>
          <note>
            Försvarsindustrin har en stark ställning i Europa -
          </note>
          <note>
            också här. Den trycker på för att få exportera sina produkter
            till så många länder som möjligt. Svensk vapenexport satte rekord
            i fjol, kunde man läsa i en artikel från början av mars i år.
            En talesman för Sveriges Försvarsindustriförening uttryckte sin
            glädje över ett bra resultat. När hemmamarknaden viker har svensk
            försvarsindustri lyckats sälja bra utomlands, sade man.
          </note>
          <note>
            Fru talman! Vänsterpartiet har en reservation tillsammans med
            Miljöpartiet där vi avslår förslaget till avtal. Men vi kräver
            också förändringar i syfte att här i Sverige öka öppenheten och
            behålla en restriktiv exportpolitik.
          </note>
          <note>
            Nu övergår jag till de krav som vi har ställt genom motionerna.
          </note>
          <note>
            V, fp och mp har en gemensam reservation där vi föreslår att
            Sverige ska offentliggöra landlistorna över godkända exportländer
            efter det att de godkänts av avtalsländerna. Detta är en demokratifråga.
            Det handlar om att allmänheten ska få insyn i vilka länder
          </note>
          <note>
            Sverige är med och exporterar vapen till. Här hänvisar utskottet
            till sekretess och påtalar att riktlinjen på området bör vara
            så stor offentlighet som möjligt med respekt för det som parterna
            i ramavtalet har kommit överens om.
          </note>
          <note>
            Vi anser att detta är en mycket viktig och allvarlig fråga. Utskottets
            svar rimmar illa med den svenska regeringens målsättning att öka
            öppenheten i Sverige och i EU. Vi ser ingen anledning till att
            inte offentliggöra listorna. Det är ju efter det att beslutet
            är fattat av de olika länderna som detta skulle ske.
          </note>
          <note>
            Det kan förflyta en avsevärd tid mellan det att en landlista
            är antagen och till dess att export ska ske.
          </note>
          <note>
            Men det finns ingen rutin inbyggd för förnyad prövning av listorna.
            Utskottet anser det olämpligt att regelmässigt överpröva ett lämnat
            förhandsbesked i ett slutskede. Man hävdar att en förändrad slutsats
            i detta skede kan ge upphov till stor förtroendeskada såväl för
            Sverige som land som för industrin.
          </note>
          <note>
            Utskottet säger att man ska uppmärksamma förändringar så tidigt
            som möjligt och då genomföra en ny prövning. Vi håller naturligtvis
            med om att man ska se förändringar så tidigt som möjligt. Men
            för övrigt delar vi inte ståndpunkten.
          </note>
          <note>
            Vi anser att Exportkontrollrådet också ska ha rätt att utvärdera
            landlistorna innan ett definitivt beslut fattas. I avtalet står
            att ett land får strykas endast om betydande förändringar av dess
            interna förhållanden, t.ex. fullt inbördeskrig eller en allvarlig
            försämring av läget för de mänskliga rättigheterna, skett.
          </note>
          <note>
            Man räknar med att det tar ungefär tre månader innan beslut om
            att ta bort ett land från listan kan fattas.
          </note>
          <note>
            Erfarenheten visar att förändringar kan ske mycket snabbt när
            en konflikt utvecklas. Under denna tid kan många människoliv spillas.
            Det är till större skada för förtroendet om export sker till länder
            som har utvecklat en konflikt. Därför anser vi att Exportkontrollrådet
            ska granska listorna när produktionen är klar och innan export
            sker.
          </note>
          <note>
            Vänsterpartiet har i ett särskilt yttrande tillsammans med Folkpartiet
            och Miljöpartiet tagit upp farhågorna för att redovisning av exporten
            av materiel som producerats tillsammans kommer att försämras i
            ländernas årliga rapporter om krigsmaterielexport. Vi befarar
            att det i den svenska rapporten bara kommer att redovisas utförsel
            till samarbetsländerna, och inte i vilket land den slutliga produkten
            hamnar. Redan i dag är rapporten begränsad och innehåller inte
            så mycket information som man i vissa andra av de avtalsslutande
            länderna ger sina parlament. Därför anser vi att export som är
            gemensamt producerad också ska redovisas i regeringens årliga
            rapporter.
          </note>
          <note>
            Fru talman! Det är Vänsterpartiets åsikt att Sveriges deltagande
            i detta avtal kommer att leda till att svenska vapen eller vapendelar
            kommer att exporteras till länder som Sverige i dag inte exporterar
            till.
          </note>
          <note>
            Det är länder där mänskliga rättigheter kränks och där konfliktrisken
            är stor. Vi tror att detta kommer att försvåra våra möjligheter
            till förebyggande konfliktlösning och att vår trovärdighet i detta
            avseende kommer att ifrågasättas.
          </note>
          <note>
            Vapen är inte varor i vanlig bemärkelse. Vapen används inte bara
            till att ha ett defensivt försvar om man blir angripen, eller
            av en försvarsmakt för säkerhets skull. Vapen används offensivt
            i konflikter då länder med våld behärskar grannar eller den egna
            befolkningen.
          </note>
          <note>
            Med detta, fru talman, yrkar jag bifall till reservationerna
            2, 3 och 5.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 13 §.)
          </note>
          <note>
            10 § Mänskliga rättigheter m.m. - länder, områden och enskilda
            folkgrupper
          </note>
          <note>
            Föredrogs utrikesutskottets betänkande 2000/01:UU10
          </note>
          <note>
            Mänskliga rättigheter m.m. - länder, områden och enskilda folkgrupper.
          </note>
          <note type="speaker">
            Anf. 47 GÖRAN LENNMARKER (m):
          </note>
          <note>
            Fru talman! Låt mig först säga att jag inte heter
          </note>
          <note>
            Liselotte Wågö, utan Göran Lennmarker. Liselotte
          </note>
          <note>
            Wågö var den som skulle föra debatten för Moderaterna, men hon
            har tyvärr blivit sjuk. Jag har hastigt fått hoppa in i hennes
            ställe.
          </note>
          <note>
            Låt mig också nämna en ren ordningsfråga. Det gäller reservation
            10 under mom. 68 i betänkandet.
          </note>
          <note>
            Den handlar om officiellt utbyte med Taiwan, och den reservationen
            står också Moderaterna bakom tillsammans med Centern, Folkpartiet
            och Miljöpartiet. Det ligger ett rättelseblad på bänkarna.
          </note>
          <note>
            Bertil Persson kommer för vår del att beröra frågor vad gäller
            Afrika och mänskliga rättigheter. Sten
          </note>
          <note>
            Tolgfors ska tala om Kina - ett område som innehåller många reservationer.
            Karin Enström ska beröra diskrimineringsfrågor.
          </note>
          <note>
            Därmed har jag berättat något om den moderata uppställningen
            i dagens debatt.
          </note>
          <note>
            Fru talman! Det råder bred enighet om betänkandet - och det är
            en stor sak. Det är en viktig styrka att kunna ha en bred enighet
            när man diskuterar mänskliga rättigheter i riksdagen och när man
            agerar internationellt i detta. Jag vill bara erinra om att detta
            är ett relativt sent fenomen i den svenska riksdagen. Det har
            funnits tider när mänskliga rättigheter inte alls har varit något
            lika självklart enande i riksdagen, utan tvärtom ganska delande.
          </note>
          <note>
            Vi behöver inte gå tillbaka så lång tid i historien, utan bara
            till mitten av 1980-talet då vi hade en socialdemokratisk utrikesminister
            som faktiskt förklarade att vi inte fick kritisera systemet i
            östra Europa -
          </note>
          <note>
            enskilda händelser må vara, men inte systemet. Det var antisovjetiskt
            att tala för högt om demokrati och mänskliga rättigheter. Och
            det var det naturligtvis, eftersom Sovjetunionen systematiskt
            förtryckte sitt folk och bröt mot de mänskliga rättigheterna.
            I Sverige hade vi tyvärr en låg profil när det gällde de mänskliga
            rättigheterna. Det är lätt att glömma bort det nu, och man kan
            lätt i efterhand försöka säga att vi alltid har stått upp. Men
            så har det alltså inte varit.
          </note>
          <note>
            Vi hade också en lång strid om frågan om ifall
          </note>
          <note>
            Sverige fullt ut skulle vara med i Europarådets konvention om
            mänskliga rättigheter och fundamentala friheter. Jag tror att
            det var först i början på 1990-talet som Sverige fullt ut kom
            med i det viktigaste system som vi har i Europa, nämligen Europarådets
            system för att skydda mänskliga rättigheter och göra det möjligt
            för enskilda svenskar att få ett skydd om den egna statsmakten
            skulle svika.
          </note>
          <note>
            Vi hade också länge en debatt om u-världen. Det ansågs näst intill
            oförskämt att säga att bistånd var tveksamt om det gick till regimer
            som förtryckte sitt folk och att vi borde ha en mycket mer ingående
            debatt om villkoren för biståndet. Det var t.o.m. så att åtskilliga,
            kanske inte i den här kammaren men i dåtidens kammare, hade något
            slags beundran för revolutionsromantik. Det fanns t.o.m. föreställningar
            om att förtryck nog var nödvändigt för att man skulle få mat på
            bordet. Det skulle vara ett sätt att bekämpa fattigdom och svält.
          </note>
          <note>
            Jag vill säga detta eftersom jag tror att det är viktigt att
            se på vår egen situation och minnas vårt eget förflutna. Sverige
            är ju ibland snar att kritisera andra.
          </note>
          <note>
            Det är klokt att också minnas sina egna tillkortakommanden. Därför
            är det viktigt att vi har detta i minnet när vi nu diskuterar
            mänskliga rättigheter och återigen med glädje kan konstatera att
            det råder en bred enighet i de här frågorna.
          </note>
          <note>
            Frågan om mänskliga rättigheter och demokrati var alltså länge
            delande inte bara i Sverige utan i världen. Det var ganska få
            länder som faktiskt erkände mänskliga rättigheter och demokrati.
            I stora delar av världen ansåg man att det i grunden t.o.m. var
            fel.
          </note>
          <note>
            I dag har vi en situation där mänskliga rättigheter och demokrati
            sprider sig i världen. Det är ju en del av globaliseringen. Jag
            tycker att man i globaliseringsdebatten alltför ofta ensidigt
            för debatten som om det bara gällde marknadsekonomi, frihandel
            och fria kapitalrörelser. Det är viktiga saker som är nödvändiga
            för att få bort fattigdom, men mänskliga rättigheter och demokrati
            är också viktiga.
          </note>
          <note>
            Den andra stora saken som sker, fru talman, är att från att ha
            varit västliga värderingar, som de facto bara har respekterats
            i en liten grupp länder på jorden, är mänskliga rättigheter och
            demokrati i dag på väg att bli en verklig global värdering. I
            dag är det få länder och få regimer som öppet säger att man inte
            respekterar mänskliga rättigheter. Det finns de som fortfarande
            gör det, men de är mycket färre.
          </note>
          <note>
            Ett exempel på detta är debatten om s.k. Asian values, dvs. asiatiska
            värderingar, som framför allt
          </note>
          <note>
            Malaysias premiärminister har drivit. Den idén går ut på att
            man kan ha auktoritära regimer med hårda nypor bara de lyckas
            väl när det gäller utvecklingen.
          </note>
          <note>
            Man har sin legitimitet i sina prestationer, men man behöver
            inte ha sin legitimitet i demokrati och mänskliga rättigheter.
            Glädjande nog sker faktiskt betydande förändringar i hans eget
            område, Asien.
          </note>
          <note>
            Jordens fjärde största land, Indonesien, befinner sig i en demokratiseringsprocess.
            Andra asiatiska länder är inte så våldsamt förtjusta i den Mahathiriska
            tesen.
          </note>
          <note>
            Det finns dock fortfarande länder som även direkt försvarar förtrycket,
            fast de är få. Det är enpartistater.
          </note>
          <note>
            De finns väl också i delar av den islamiska världen, men inte
            i hela. Jag tycker att man ska vara noggrann när man säger detta.
            Det finns delar av den mer fundamentalistiska islamiska världen
            som menar att det inte är demokrati och mänskliga rättigheter
            som gäller utan att andra värderingar ska vara överordnade.
          </note>
          <note>
            Men det är återigen mera undantag än regel också i den islamiska
            världen. Det måste sägas så att vi inte målar en bred felaktig
            bild av detta.
          </note>
          <note>
            Fru talman! Det är en glädje att konstatera att det finns en
            ganska stor global enighet om värdet av mänskliga rättigheter
            och demokrati. Det här blir verkligen globala värderingar, och
            det är en central del i globaliseringen. Det innebär inte att
            alla regimer som säger att detta är bra och att man ska respektera
            mänskliga rättigheter också gör det. Det fuskas också av demokratiska
            regimer när det gäller efterlevnaden av mänskliga rättigheter.
            Det sker i smått, och ibland även i stort.
          </note>
          <note>
            Därför är det så viktigt att vi har den här typen av debatter
            i Sverige, i andra europeiska parlament och över huvud taget i
            andra parlament på jorden. Det är viktigt att belysa detta och
            ha det öppna utbytet mellan demokratiskt valda parlament där vi
            tar upp varandras tillkortakommanden.
          </note>
          <note>
            Vi moderater menar dessutom att man borde ha en sådan här debatt
            i FN:s generalförsamling. Det räcker inte med att ha en kommission
            för mänskliga rättigheter i Genève. Den gör ett väldigt viktigt
            arbete, men man borde också föra den debatten i själva hjärtat
            av det internationella systemet, nämligen generalförsamlingen
            i New York. Fördelen med det skulle vara att man tydliggjorde
            det som på engelska kallas name and shame, dvs. att man tydliggjorde
            de länder som faktiskt bryter mot mänskliga rättigheter. Då har
            de anledning att stå upp och försvara detta i stället för att
            hålla tjusiga tal och glömma bort allt det förfärliga man gör
            på hemmaplan. Tyvärr har vi inte nått någon framgång i detta,
            men trägen vinner. Jag är ganska övertygad om att vi kommer att
            få en debatt i FN:s generalförsamling om mänskliga rättigheter
            förr eller senare. De som tjänar på att det inte blir någon debatt
            är naturligtvis de länder som grovt bryter mot mänskliga rättigheter.
          </note>
          <note>
            Fru talman! Låt mig sedan ta upp den specifika fråga där Moderaterna
            har en reservation. Det gäller reservation nr 5 om flygförbudszoner
            i Irak. Det är mom. 42. Jag ber att få yrka bifall till den reservationen.
            Det handlar helt enkelt om när man har rätt att agera för att
            förhindra grova brott mot mänskliga rättigheter.
          </note>
          <note>
            Vi har ett system som innebär att FN:s säkerhetsråd har till
            uppgift att garantera internationell fred och säkerhet. Det är
            en oerhört viktig uppgift. Det är FN:s säkerhetsråd som ska ha
            det här ansvaret. Men vad händer om säkerhetsrådet inte förmår
            att ta sitt ansvar? Vad händer om säkerhetsrådet antingen genom
            veto, majoritetsbeslut eller helt enkelt genom att titta bort
            inte agerar när grova brott mot mänskliga rättigheter begås eller
            planeras? Hur ska man agera då?
          </note>
          <note>
            Ska man då säga att man är hemskt ledsen att man inte har något
            mandat från säkerhetsrådet och därför får låta det förskräckliga
            ske? Eller finns det en moralisk rätt att agera ändå? Här ligger
            själva kärnpunkten i den här reservationen.
          </note>
          <note>
            Under 90-talet har vi sett att säkerhetsrådet tittade bort när
            det gäller folkmordet i Rwanda. Det är möjligen det största folkmord
            som har varit sedan andra världskriget. Det skedde ingenting.
            Folkmordet fullföljdes. Vi blundade. Det var säkerhetsrådet som
            hade ansvaret och blundade hårdast. Skulle det ha varit fel om
            någon hade ingripit för att förhindra det folkmordet även utan
            ett mandat från säkerhetsrådet? Det hade det naturligtvis inte
            varit.
          </note>
          <note>
            En annan fråga som vi minns är ju förtrycket i
          </note>
          <note>
            Kosovo. Det är två år sedan detta utspelades. Det finns två andra
            saker som pågår. En sak som jag tycker att vi ska fundera över
            just i dag är vad som sker i Makedonien. Ett av de bästa beslut
            som vi någonsin har fattat var beslutet om den förebyggande
          </note>
          <note>
            FN-styrkan i Makedonien. Det beslutet fattades 1992.
          </note>
          <note>
            Det var ett riktigt bra beslut. Det var så bra att sedan har
            ingen förstått vad som har skett eftersom det inte blir några
            rubriker när man gör någonting bra. När man undviker konflikter
            syns det ju varken i tidningar eller TV.
          </note>
          <note>
            Sedan tvingades man avveckla den operationen genom ett kinesiskt
            veto. FN:s säkerhetsråd kunde inte fullfölja operationen. Den
            här operationen hette
          </note>
          <note>
            Unpredep, och svenska soldater var med där tillsammans med finnar,
            amerikaner, norrmän och danskar.
          </note>
          <note>
            Det var en nordisk-amerikansk operation i FN-regi.
          </note>
          <note>
            Den skedde just i de områden i norra Makedonien där vi i dag
            ser strider. Jag ska väl kanske säga den f.d.
          </note>
          <note>
            jugoslaviska republiken Makedonien för att vara alldeles korrekt
            när jag står i riksdagens talarstol. Vi kan ju tänka oss hur det
            hade varit om den här styrkan hade varit kvar. Då hade vi förmodligen
            inte sett det som vi har sett de senaste dagarna i Makedonien.
            Där har vi ett exempel på att FN:s säkerhetsråd inte förmår fullfölja
            en briljant idé som man själv har initierat därför att ett land
            lägger in sitt veto. De har dessutom inget som helst rationellt
            skäl för sitt veto. Det handlar helt om kinesisk politik och inte
            ett skvatt om säkerhetsfrågor på Balkan.
          </note>
          <note>
            Sedan har vi den fråga som just den här reservationen handlar
            om, nämligen skyddet av kurderna i norra Irak. Den irakiska regimen
            har planer på ett folkmord på kurderna. Den planen heter Anfal
            och syftar till att begå folkmord eller driva ut kurderna från
            norra Irak. Det är väl känt, och vi har t.o.m. en
          </note>
          <note>
            UD-skrift som berör detta.
          </note>
          <note>
            Efter Gulfkriget 1991 inrättas skyddszoner för kurderna i norra
            Irak. Det innebär att den irakiska regeringen inte har makt över
            norra delen av sitt land
          </note>
          <note>
            - det som vi i dagligt tal kallar Kurdistan. Förutsättningen
            för att detta ska fungera är naturligtvis att det finns ett vapenskydd
            som gör det omöjligt för Saddam Husseins regim att ta makten i
            norra Irak.
          </note>
          <note>
            I detta ingår att man inte kan flyga över norra
          </note>
          <note>
            Irak, en flygförbudszon. Bekymret är att detta inte har stöd
            i FN-mandatet. Det finns inget beslut i FN:s säkerhetsråd om detta.
            Därför hamnar utskottet i en mycket konstig formulering. Jag tycker
            att detta är något av de mest anmärkningsvärda som den svenska
            riksdagen har hamnat i. Man stöder sig på en formalitet och säger
            att eftersom det här mandatet inte finns, bör flygförbudszonen
            i princip upphöra. Då vet vi vad som sker. Det går inte att upprätthålla
            skyddet, och då fullföljs väl folkmordet. Sannolikt kommer de
            flesta att fly innan det fullföljs.
          </note>
          <note>
            Detta är en alldeles orimlig position. Det viktiga att slå vakt
            om är inte FN-stadgan som mekanism utan FN-stadgans principer,
            som vi så klokt uttrycker det i EU-sammanhang. FN-stadgan är inte
            bara ett system för beslutsfattande utan innehåller också värderingar
            kring mänskliga rättigheter och demokrati.
          </note>
          <note>
            Vi har en folkmordskommission som en del av FN-
          </note>
          <note>
            systemet. Det grövsta brott som man kan begå är väl folkmord.
            Detta kommer naturligtvis in i skenet av vad som skedde under
            andra världskriget.
          </note>
          <note>
            Skulle det då vara ett brott, ett fel, att se till att folkmord
            inte begås, att se till att konventionen mot folkmord faktiskt
            i praktiken fullföljs? Skulle det vara ett fel därför att FN-stadgans
            beslutsmekanismer inte är följda, därför att FN:s säkerhetsråd
            inte förmår att ge ett mandat till USA och Storbritannien som
            - tack, gode Gud! - ser till att det inte blir ett folkmord i
            norra Irak?
          </note>
          <note>
            Här får jag säga att utskottsmajoriteten har anledning att fundera
            rejält. Jag tycker att det är ett grovt felaktigt ställningstagande
            som utskottsmajoriteten har gjort i det här avseendet. Det är
            en plump i protokollet i ett annars mycket bra betänkande, som
            vi har stor enighet om. Det finns andra punkter i våra reservationer
            som mera rör nyanser, men det här rör faktiskt en av de mest centrala
            delarna i hela vår strävan att upprätthålla respekt för mänskliga
            rättigheter, den moraliska rätten att ingripa mot folkmord.
          </note>
          <note type="speaker">
            Anf. 48 MURAD ARTIN (v):
          </note>
          <note>
            Fru talman! Jag vill börja med att yrka bifall till reservationerna
            nr 4 och nr 6.
          </note>
          <note>
            Initiativet till FN:s konvention om de mänskliga rättigheterna
            togs av människor som genomlidit de nazistiska koncentrationslägrens
            inferno, människor som tog som sin livsuppgift att förhindra att
            något liknande skulle hända igen.
          </note>
          <note>
            Men snart nog ansåg sig en del likafullt kunna bryta mot de mänskliga
            rättigheterna, därför att de tyckte att annat var viktigare. Det
            kunde vara kampen mot kommunismen, kampen mot kapitalismens återinförande
            och kampen mot s.k. statsfiender. Mänskliga rättigheter sågs visserligen
            som något bra, viktigt och fint, men i det kalla krigets stormaktspolitiska
            spel prioriterade man likafullt annat. Konventionen sågs sannolikt
            av en del som utopisk.
          </note>
          <note>
            I dag är det kalla kriget slut. Vi måste utan skygglappar se
            var brotten inträffar, oavsett i vilket land de sker. De kan variera
            i omfattning, och de inträffar i Colombia såväl som på Kuba, i
            Irak, i Turkiet, i Israel, i Kina, i Ryssland och i USA.
          </note>
          <note>
            Fru talman! Mänskliga rättigheter och folkrätt är två begrepp
            som på senare tid har ställts mot varandra. Det har sagts att
            tyngdpunkten förskjutits från folkrätten till de mänskliga rättigheterna.
            Jag anser detta vara ett felaktigt synsätt. Folkrätten och mänskliga
            rättigheter ligger inte i olika skålar på samma våg, så att när
            den ena skålen sjunker stiger den andra, utan i stället hänger
            de intimt samman.
          </note>
          <note>
            Det sades under Kosovokriget att man kunde bryta mot folkrätten
            för att upprätthålla de mänskliga rättigheterna. När vi nu ser
            i backspegeln bör vi nog kritiskt ställa oss frågan om läget när
            det gäller mänskliga rättigheter blev bättre genom bombningarna
            av Jugoslavien.
          </note>
          <note>
            Fru talman! I Palestina pågår ett långvarigt brott mot folkrätten,
            som resulterat i allt allvarligare brott mot de mänskliga rättigheterna.
            De palestinska områdena är ockuperade av Israel, vilket i sig
            är ett folkrättsbrott. Men de israeliska myndigheterna nöjer sig
            inte med detta. Man har i åratal byggt ut israeliska bosättningar
            på ockuperat område. Detta strider mot
          </note>
          <note>
            Genèvekonventionen, och så sent som i förra veckan beslöt Sharons
            regering om ytterligare bosättningar.
          </note>
          <note>
            Dessa brott leder också till alltfler brott mot mänskliga rättigheter.
            Folkrätten och de mänskliga rättigheterna hänger samman. När folkrätten
            inte respekteras medför det brister i respekten för mänskliga
            rättigheter och vice versa.
          </note>
          <note>
            Den politik som i dag förs av den nytillsatta Sharonregeringen
            är militant antipalestinsk. Man utsätter palestinierna för en
            belägrings-, utpressnings- och utsvältningspolitik. Vad kan man
            vänta sig av en desperat palestinsk befolkning annat än protester
            och demonstrationer?
          </note>
          <note>
            Den politik som den israeliska regeringen för är en äventyrspolitik.
            Man förlitar sig på sina vapen och militär överlägsenhet. Vad
            kan man förvänta sig av palestinierna när den israeliska regeringen
            leds av en person som efter massakrerna på oskyldiga civila i
          </note>
          <note>
            Sabra och Shatila inte kan ses som annat än krigsförbrytare?
          </note>
          <note>
            Här krävs att Sverige som ordförandeland i EU
          </note>
          <note>
            manar den israeliska regeringen till besinning - och gör det
            eftertryckligt. För här hotas freden på allvar, och då hotas inte
            bara palestinierna utan i slutändan även den israeliska statens
            existens.
          </note>
          <note>
            Fru talman! Brott mot folkrätten har även begåtts på andra håll.
            I dag bombar USA och Storbritannien
          </note>
          <note>
            Irak utan att detta har något som helst stöd i folkrätten.
          </note>
          <note>
            Från att Saddam Hussein har varit en av USA:s såta vänner under
            Iraks krig med Iran blev Irak
          </note>
          <note>
            USA:s värsta fiende. Det skedde när Saddam Hussein gick till
            angrepp mot Kuwait. Det följande Gulfkriget blev ett bakslag för
            Saddam Hussein, men han avlägsnades inte från makten. Han blev
            kvar, och hans förbrytelser kunde fortsätta. Han och en liten
            privilegierad grupp kring honom håller sig kvar vid makten.
          </note>
          <note>
            Han förtrycker sitt eget folk. Han har dragit på sig sanktioner
            som drabbar det irakiska folket oerhört hårt.
          </note>
          <note>
            Det är uppenbart att dessa sanktioner inte fungerar som det är
            tänkt. En och en halv miljon människor -
          </note>
          <note>
            varav en halv miljon barn - har dött till följd av sanktionerna,
            men Saddam Hussein sitter kvar, t.o.m.
          </note>
          <note>
            politiskt stärkt. USA och Storbritannien har fortsatt att bomba
            i landet, nu inte bara för att upprätthålla
          </note>
          <note>
            FN:s flygförbudsdzoner. Man bombar också i andra delar av landet.
            Man förstör transportvägar, dammar och annan infrastruktur. Sjukdom
            och död blir följden, och Saddam Hussein sitter kvar.
          </note>
          <note>
            Vi anser att sanktionerna måste upphävas - åtminstone i den form
            som de har i dag. Men vi anser att det är mycket viktigt att flygförbudszonerna
            - den övervakning som syftar till skydd för befolkningen i norra
            Irak, i irakiska Kurdistan - absolut måste upprätthållas. De flygförbudszoner
            som är en del av sanktionerna mot Irak har medfört att livet för
            den kurdiska befolkningen temporärt har förbättrats.
          </note>
          <note>
            Jag blir förvånad när både Moderaterna och Folkpartiet vill att
            bombningarna av Irak utanför förbudszonerna ska fortsätta, trots
            att de inte har stöd i någon
          </note>
          <note>
            FN-resolution.
          </note>
          <note>
            Fru talman! De mänskliga rättigheterna är eftersatta i flera
            länder i Mellanöstern. Turkiet är ett exempel. När Turkiet blev
            kandidatland till EU utlovade landets premiärminister Ecevit bättring.
            Likafullt har situationen försämrats.
          </note>
          <note>
            Den dåliga traditionen kan sökas i historien. I det ottomanska
            riket härskade sultanen genom att söndra, genom pogromer och förföljelser
            av minoriteter. Då genomfördes folkmord på armenier, assyrier/syrianer
            och kaldéer. Dessa brott ska dagens Turkiet inte lastas för. De
            begicks av en annan statsbildning än dagens.
          </note>
          <note>
            Dagens Turkiet vägrar dock tala om folkmord.
          </note>
          <note>
            Man talar om tragedier och i bästa fall om massakrer.
          </note>
          <note>
            Och man släpar människor som den assyriska prästen
          </note>
          <note>
            Yusuf Akbulut inför rätta för att han talat om folkmord.
          </note>
          <note>
            Varför kan Turkiet inte erkänna sitt förflutna på samma sätt
            som Tyskland erkänner sitt? Dagens tyska statsbildning är verkligen
            en annan än den nazistiska.
          </note>
          <note>
            Förra året fastslog vi i utrikesutskottet och här i kammaren
            att det handlade om ett folkmord på armenierna. Men erkänner Turkiet
            folkmordet på armenierna måste man rimligen också göra det när
            det gäller assyrier/syrianer och kaldéer. De drabbas i samma utsträckning.
            Dessa folk måste rimligen behandlas lika. Det ena mördade folkslaget
            är inte mindre viktigt än det andra.
          </note>
          <note>
            Många assyrier/syrianer och kaldéer har lämnat
          </note>
          <note>
            Turkiet. De har flytt till andra delar av världen. Det innebär
            att betydligt fler assyrier/syrianer och kaldéer bor utanför Turkiet
            än i själva Turkiet. För den minoritetspolitiken ska även dagens
            Turkiet kritiseras.
          </note>
          <note>
            Sammantaget: Utskottsmajoritetens förslag till skrivning i betänkandet
            är inkonsekvent och illa genomtänkt. Skulle det likafullt vara
            genomtänkt gömmer betänkandets beskedliga formuleringar en politisk
            skandal.
          </note>
          <note>
            Tänk efter vilket stöd utrikesutskottets betänkande skulle ge
            Yusuf Akbulut när han den 5 april för tredje gången släpas inför
            rätta.
          </note>
          <note type="speaker">
            Anf. 49 GÖRAN LENNMARKER (m) replik:
          </note>
          <note>
            Fru talman! Murad Artin ska nog fundera en smula på hur man kan
            upprätthålla en skyddszon för kurderna i norra Irak. De som gör
            det, gör det med risk för sina egna liv. Det ska vi vara medvetna
            om.
          </note>
          <note>
            De upprätthåller inte en skyddszon enkelt. Det görs med risk
            för egna liv av de piloter som patrullerar. De ser till att Saddam
            Hussein och hans flygvapen inte kan komma in över norra Irak.
            De piloterna gör en viktig och stor insats för att förhindra folkmord.
            Det är självklart att de måste få det skydd de behöver. I
          </note>
          <note>
            det skyddet ingår att bekämpa luftvärnsmissiler och robotar som
            strävar efter att skjuta ned de flygplan som skyddar flygförbudszonen
            i norra Irak. Om man säger att det är omöjligt försvinner skyddszonen
            i norra Irak. Då kommer 4 miljoner kurder att utsättas för ett
            akut hot om folkmord.
          </note>
          <note>
            Man kan inte drömma bort det, Murad Artin, och tro att det finns
            ett mirakulöst enkelt sätt att införa en skyddszon mot en extremt
            brutal diktator med ett extremt brutalt program. De amerikanska
            och brittiska flygare som vågar sitt liv över norra Irak behöver
            ha en rimlig chans att skydda sig mot de irakiska styrkor, dvs.
            det irakiska luftvärnet, som försöker skjuta ned dem. Bekämpning
            av luftvärnet är en nödvändig del för att kunna ha en skyddszon
            över norra
          </note>
          <note>
            Irak. Om man inte ser det blundar man för realiteterna. Vi får
            inte blunda för realiteter.
          </note>
          <note type="speaker">
            Anf. 50 MURAD ARTIN (v) replik:
          </note>
          <note>
            Fru talman! Den 16 mars 1988 gasade Saddam
          </note>
          <note>
            Hussein ihjäl 5 000 kurder. Då lades en resolution fram i FN:s
            säkerhetsråd. USA röstade faktiskt emot den.
          </note>
          <note>
            Nu, den 16 mars 2001, förekom manifestationer till minne av Halabja.
            Jag undrar var solidariteten från moderaterna har varit. Har någon
            av moderaterna visat sig vid de manifestationerna, i Stockholm,
            Örebro, Malmö och Linköping, i Sverige över huvud taget? Var är
            solidariteten med det kurdiska folket?
          </note>
          <note>
            Göran Lennmarker menar att bombningarna är humana och rättvisa
            om de görs av USA. Men om andra gör det är det inte humant och
            rättvist. Vi ska vara konsekventa i vår kritik. Bomberna är lika
            vidriga antingen de faller över Tjetjenien eller Irak utanför
            flygförbudszonerna. De drabbar den civila befolkningen i de länderna.
          </note>
          <note type="speaker">
            Anf. 51 GÖRAN LENNMARKER (m) replik:
          </note>
          <note>
            Fru talman! Nu har Murad Artin fel. Vi skiljer på av vilken orsak
            man tillgriper vapenmakt. I FN-
          </note>
          <note>
            stadgans artikel 51 talar man om den naturliga rätten till självförsvar.
            Man har rätt att försvara någon mot folkmord, angrepp och brutalitet.
            Däremot är det de mest avskyvärda brotten som finns, om man själv
            bedriver angreppskrig, folkfördrivning och folkmord.
          </note>
          <note>
            Om det ska vara möjligt att skydda kurderna i norra Irak måste
            det finnas en flygförbudszon. Det tar t.o.m. Murad Artin upp i
            sitt första inlägg. Det är rätt och riktigt. Men om det ska vara
            möjligt att upprätthålla en sådan zon måste man skydda sina piloter.
          </note>
          <note>
            När den svenska riksdagen beslutar om väpnad makt utomlands,
            för det gör vi, är vi måna om skyddet för våra soldater. Vi har
            varit ense i sju partier om de insatser som gjorts med väpnade
            styrkor under
          </note>
          <note>
            1990-talet. Riksdagen fattar inte sådana beslut lätt. Vi vet
            att det kan finnas situationer där våra FN-soldater kan komma
            hem i plastsäck. Därför lägger vi en stor vikt vid skyddet av
            våra soldater. Det är klart att USA
          </note>
          <note>
            och Storbritannien måste lägga samma vikt vid skyddet av sina
            piloter, som ska göra detta tyvärr nödvändiga jobb med en flygförbudszon
            över norra Irak, för att skydda 4 miljoner kurder från att fördrivas
            eller utsättas för folkmord. Jag hoppas att Murad Artin och jag
            är ense i det.
          </note>
          <note type="speaker">
            Anf. 52 MURAD ARTIN (v) replik:
          </note>
          <note>
            Fru talman! Vi är oense på en punkt, nämligen när det gäller
            att fortsätta bomba Irak utan att ha en resolution. Det står tydligt
            och klart i vår motion att vi vill ha en ny resolution som ska
            skydda kurderna och som innebär att flygförbudszonen ska vara
            kvar. Göran
          </note>
          <note>
            Lennmarker och moderaterna har inte läst den. Vill moderaterna
            att bombningarna ska fortsätta, oavsett om de sker utanför eller
            innanför flygförbudszonen?
          </note>
          <note>
            Göran Lennmarker pratar om folkmord. Vi konstaterade i vårt betänkande
            förra året att folkmord har begåtts av det ottomanska riket på
            armenierna. I år lägger vi fram en motion och konstaterar att
            det är ett historiskt faktum att det ägt rum ett folkmord på assyrier/syrianer
            och kaldéer. Men Göran Lennmarker och moderaterna säger inte ett
            enda ord om det, varken i anförandet här i kammaren eller i betänkandet.
          </note>
          <note>
            Det är ett konstaterande att det har skett ett folkmord på assyrier/syrianer
            och kaldéer. Göran Lennmarker och moderaterna väljer att inte
            säga ett enda ord om det.
          </note>
          <note>
            Däremot talar moderaterna om hur det är i Kurdistan och för det
            kurdiska folket. Vänsterpartiet vet.
          </note>
          <note>
            Vi har varit i området. Vi vet, genom våra kontakter med kurderna,
            hurdan deras situation är just i Irak. Vi har dagligen kontakter
            med det kurdiska folket.
          </note>
          <note>
            Men var är solidariteten? Har ni visat er solidaritet med det
            kurdiska folket 1988, när Saddam Hussein gasade ihjäl 5 000 kurder
            i Halabja?
          </note>
          <note type="speaker">
            Anf. 53 MARIANNE ANDERSSON (c):
          </note>
          <note>
            Fru talman! En av orsakerna till mitt politiska engagemang är
            att jag alltid upprörts över orättvisor och över att människor
            behandlats illa. Det gäller alla, oavsett vem det är. Det gäller
            lika mycket judarna som förtrycks i f.d. Sovjetunionen som palestinierna
            som förtrycks av Israel i dag och barn som mobbas i skolan i Sverige.
            De mänskliga rättigheterna är universella. Den som tidigare har
            blivit kränkt har inte rätt att kränka andra.
          </note>
          <note>
            FN:s deklaration om de mänskliga rättigheterna innehåller 30
            punkter. Alla människors lika värde och rättigheter, frihet från
            diskriminering, likhet inför lagen, rätt till liv, frihet och
            säkerhet, frihet från slaveri och rätt till yttrandefrihet - de
            punkterna känner vi till. Men deklarationen innehåller t.ex. också
            rätten till utbildning och till rimliga levnadsförhållanden i
            form av mat och bostad. Skulle alla rapporter om kränkningar av
            mänskliga rättigheter innehålla allt detta skulle slutsatsen bli
            att en stor majoritet av världens befolkning är utsatt för sådan
            kränkning i en värld där antalet fattiga ökar, där hälften av
            befolkningen lever på mindre än 20 kr per dag.
          </note>
          <note>
            Mänskliga rättigheter enligt de första punkterna kränks ständigt
            överallt runtom i världen. I några länder syns en ljusning, men
            globalt sett pågår brotten mot de mänskliga rättigheterna med
            oförminskad kraft. Mer än 9 miljoner människor världen över lever
            som slavar i den globala sexhandeln. En stor del av dessa är barn.
            Listan över särskilt grymma regimer är lång: Kina, Nordkorea,
            Iran, Irak, Sudan, Burma,
          </note>
          <note>
            Vitryssland. Det finns fler värstingar och rangordningen kan
            diskuteras. Men faktum kvarstår: Mänskliga rättigheter kränks
            i en gigantisk omfattning i världen. Vi ser också hur det ser
            ut i Zimbabwe och i
          </note>
          <note>
            Mellanöstern. USA brukar kritisera andra, men då kastar man sten
            i glashus eftersom användningen av dödsstraff ökar så mycket där.
          </note>
          <note>
            Några ljuspunkter i mörkret kan ändå konstateras.
          </note>
          <note>
            Frågan om mänskliga rättigheter har kommit upp på dagordningen
            överallt. Frågor som tidigare knappt diskuterades lyfts nu på
            alla nivåer. FN:s kommission för de mänskliga rättigheterna, som
            nu har sin 57:e session i Genève, gör ett viktigt jobb. Kanske
            är det inte helt rättvist när det gäller en form av värstinglista
            som man har. Det finns länder som borde vara med, men som inte
            är det.
          </note>
          <note>
            Den ökande diskussionen om näringslivets roll och ansvar när
            det gäller mänskliga rättigheter är också positiv. Kofi Annans
            initiativ Global Compact är mycket bra och har förutsättningar
            att inleda en förändring. Under press av en folklig opinion kan
            den processen gå snabbare. Jag tror inte att debatten om
          </note>
          <note>
            Lundin Oil och dess roll i Sudan hade blivit lika stark om frågan
            hade kommit upp för 10-15 år sedan.
          </note>
          <note>
            Shells agerande i Nigeria väckte uppmärksamhet men inte i den
            omfattningen. Oljebolaget Elf har opererat i
          </note>
          <note>
            Kongo-Brazzaville och har stor del i de krig som utspelat sig
            under 90-talet. Opinionen mot detta har varit ganska svag.
          </note>
          <note>
            Det finns en stor enighet och ett stort engagemang för mänskliga
            rättigheter i Sverige, i riksdagen och i regeringen. Därför är
            det också viktigt att vi sopar rent framför egen dörr när vi kritiserar
            andra. Jag tycker att det är något sorgligt att arbetet med att
            ta fram en handlingsplan för mänskliga rättigheter i
          </note>
          <note>
            Sverige går så oerhört långsamt. Det borde kunna gå fortare.
          </note>
          <note>
            Det är också viktigt att skolorna i Sverige tar upp frågor om
            mänskliga rättigheter i ökad omfattning.
          </note>
          <note>
            Svenska Unescorådet har gjort en översättning av boken Mänskliga
            rättigheter - frågor och svar. Den är mycket bra och överskådlig
            och enkel att använda för skolor. Jag vill göra lite reklam för
            den.
          </note>
          <note>
            Unescorådet har även tagit fram en annan bok som heter Utrymme,
            som speglar tonåringars liv världen över och sätter lite vardagsprägel
            på de frågorna.
          </note>
          <note>
            Den kan vara mycket bra för skolorna att använda.
          </note>
          <note>
            Jag hinner tyvärr inte ta upp alla angelägna frågor i det här
            anförandet. Men jag ska ta upp några där jag har en reservation
            eller ett särskilt yttrande, och en del andra också.
          </note>
          <note>
            Den första frågan jag tänkte ta upp handlar om att frihet från
            diskriminering på grund av sexuell läggning också ska tas in bland
            de mänskliga rättigheterna. Vi har en reservation tillsammans
            med Vänstern,
          </note>
          <note>
            Miljöpartiet och Folkpartiet. Vi är mycket medvetna om det stora
            motstånd som finns i många länder mot ett sådant tillägg. Men
            vi menar att det inte är skäl till att inte försöka. Det är genom
            att ta upp frågan gång på gång som man till slut kan vinna framgång.
            Det handlar om att diskutera frågan och att inte sopa den under
            mattan. Därför vill jag yrka bifall till reservation 2.
          </note>
          <note>
            Så till Turkiet, som ju är ett fantastiskt land med många möjligheter.
            Men det är också ett land där mänskliga rättigheter kränks, där
            förtrycket mot kurderna och andra minoriteter har en lång bakgrund,
            där yttrandefriheten begränsas, där författare ställs inför rätta
            och där tortyr hör till ordningen för dagen. Förhållandena på
            fängelserna är mycket dåliga. Det har vi märkt vid årsskiftet
            med hungerstrejk och annat.
          </note>
          <note>
            Som ansökarland till EU har Turkiet ett starkt tryck på sig att
            förändra lagstiftningen, att implementera de lagar som finns och
            att efterleva internationella konventioner. Turkiet har nu lämnat
            sin strategi till EU för hur demokratiska reformer ska genomföras
            i landet. Den har mötts av ganska stark kritik för att den är
            vag när det gäller dödsstraffets avskaffande, den kurdiska och
            andra minoriteters rättigheter och militärens starka roll.
          </note>
          <note>
            Det är mycket angeläget att föra en tydlig och klar diskussion
            med Turkiet om de här frågorna, att göra klart att Turkiet är
            välkommet som medlem i EU, men först när man uppfyller Köpenhamnskriterierna
            och de villkor vi nu sätter. Det finns inga genvägar för Turkiet.
            Det måste göras klart. Jag tror att man ibland tror att man kan
            gå lite lättare fram, men så kan det inte få vara.
          </note>
          <note>
            I den flerpartimotion om behandlas i betänkandet finns krav på
            ett särskilt sändebud i Turkiet. Det kravet avslogs. Jag valde
            att inte reservera mig. Däremot menar jag att det är mycket viktigt
            med närvaro i
          </note>
          <note>
            Turkiet och med rapporter om vad som verkligen händer i det turkiska
            samhället. Det ska uppfattas som ett stöd för alla demokratiska
            krafter i landet.
          </note>
          <note>
            Svenska stödkommittén för mänskliga rättigheter i
          </note>
          <note>
            Turkiet arbetar för en konstruktiv dialog med Turkiet, med myndigheter,
            med regering och parlament på alla nivåer för att föra de här
            frågorna framåt. Vi gjorde en resa till Turkiet i slutet av förra
            året, och det finns en rapport från den resan som är tillgänglig.
          </note>
          <note>
            Den 25 april kommer ett seminarium med titeln
          </note>
          <note>
            Turkiet i Europa att hållas här i riksdagshuset med företrädare
            på ganska hög nivå både från Sverige och
          </note>
          <note>
            Turkiet - från forskarsamhället, frivilligorganisationerna och
            näringslivet från båda länderna. Jag hoppas att det ska vara ett
            steg på vägen i en konstruktiv dialog.
          </note>
          <note>
            Fru talman! En fråga som väckt stor uppmärksamhet är motionen
            om folkmord på assyrier/syrianer och kaldéer i början av förra
            seklet. Jag ser det som viktigt med största möjliga öppenhet om
            den egna historien på gott och ont för alla länders demokratiska
            utveckling. Turkiet bör medverka till en sådan öppenhet, till
            forskning och till att ge tillträde till historiska arkiv. Vi
            har ett särskilt yttrande som betonar just de frågorna ihop med
            Kristdemokraterna och
          </note>
          <note>
            Folkpartiet.
          </note>
          <note>
            Så till situationen i Irak. När det gäller sanktionerna är det
            lätt att konstatera att de drabbar folket och inte regimen. Det
            är i stället så att regimen utnyttjar sanktionerna för egen opinionsbildning,
            hur fel detta än är.
          </note>
          <note>
            Om olja-mot-mat-programmet fungerat som avsett skulle inte folket
            behövt lida som det nu gör. Det framgår inte minst av att programmet
            fungerar betydligt bättre i norra Irak, där FN har ansvaret.
          </note>
          <note>
            Alltfler röster höjs nu för att häva sanktionerna, vilket man
            kan förstå. Men i norra Irak fruktar man den dag sanktionerna
            hävs, eftersom man med rätta oroar sig för att skyddet för norra
            Irak skulle upphöra och ge Saddam Hussein fritt spelrum för dödande
            av kurder. Det kräver bl.a. garantier för internationellt skydd,
            för att den demokratiska utveckling som pågår i norra Irak får
            fortsätta. Man vill egentligen ha ett ställningstagande till exakt
            hur det ska se ut och att
          </note>
          <note>
            Sverige ska driva de här frågorna. Det finns en flerpartimotion
            där de här frågorna tas upp. Det är oerhört viktigt. Det internationella
            samfundet får inte svika kurderna i norra Irak. Får man inte garantier
            om skydd kommer flyktingströmmarna att öka. Det är det ingen som
            vill.
          </note>
          <note>
            Det finns en stor medvetenhet om detta i FN. Jag tog upp frågan
            med Kofi Annan när han var här i höstas och vi hade tillfälle
            att träffas mycket kort.
          </note>
          <note>
            Hans svar visade att han var mycket medveten om de här frågorna
            och tog dem på största allvar.
          </note>
          <note>
            Vi har som svar på motionen fått till stånd en del skrivningar
            som kanske i sig inte tillfredsställer alla, men vars innebörd
            är att Sverige ska arbeta för sådana garantier att den demokratisering
            som pågår i norra Irak ska fortsätta och att FN-närvaron ska säkras
            även i framtiden.
          </note>
          <note>
            Jag kommer självklart att arbeta vidare med den här frågan. Sverige
            måste också fortsatt driva frågan i
          </note>
          <note>
            FN-sammanhang.
          </note>
          <note>
            Fru talman! Några ord om Kina, Taiwan och Tibet. Kina bryter
            konsekvent mot de mänskliga rättigheterna. Oliktänkande, religiösa
            och oppositionella fängslas och torteras. Det är viktigt att Sverige
            inte är undfallande mot Kina när det gäller brott mot mänskliga
            rättigheter, vare sig det sker i Fastlands-Kina inklusive Tibet
            eller när det sker i form av hot mot
          </note>
          <note>
            Taiwan. Vi ska arbeta för att Taiwan åtminstone kan få observatörsstatus
            i WHO. Jag tycker att det är angeläget. Att arbeta med hälsofrågor
            kan inte uppfattas som politiskt kontroversiellt på något sätt.
          </note>
          <note>
            Men vi bör också tydligt visa vårt stöd till Taiwan genom vissa
            symbolhandlingar som skattebefrielse för Taiwans representationskontor
            i Stockholm, en ökad svensk representation i Taiwan och beviljad
            inresa för taiwaneser på samma sätt som besökare från andra viseringspliktiga
            länder. Jag är med på reservationen som tar upp de här frågorna.
          </note>
          <note>
            Fru talman! Jag vill också säga något om Västsahara. Det är en
            sorglig historia. Människor har levt i flyktingläger i mer än
            25 år. Folkomröstningen skjuts upp hela tiden. Nu är det ganska
            osäkert om det över huvud taget blir någon folkomröstning. Många
            tvivlar på det. Man hoppas verkligen att det ska kunna finnas
            en lösning. Det är hög tid att EU engagerar sig på allvar för
            en lösning av Västsaharafrågorna. EU är alldeles för vag i sitt
            agerande när det gäller Västsahara. En folkomröstning måste komma
            till stånd.
          </note>
          <note>
            Jag ska avsluta med några ord om Östtimor. Just innan debatten
            mötte vi några representanter från
          </note>
          <note>
            Caritas i Östtimor. Man uttryckte en oro inför kommande val på
            grund av brist på demokratisk utbildning, brist på samordning
            av biståndsinsatserna och den ökade prostitutionen, även bland
            barn. Kunderna är troligen FN-folk.
          </note>
          <note>
            Det är oerhört viktigt att Sverige tar initiativ till en bättre
            samordning när det gäller samverkan mellan
          </note>
          <note>
            FN-systemet och de många NGO:er som verkar där nere, men som
            tydligen jobbar var och en på sitt sätt, och stöder den lokala
            befolkningens möjligheter att arbeta för demokratiseringen av
            sitt land. Det var som den här kvinnan vi mötte sade: Internationella
            organisationer har alltid rätt. Med det menade hon att man inte
            lyssnar på vad folket säger, utan alla kommer dit och vill på
            något sätt hjälpa till uppifrån. Det är inte så det ska gå till.
            Man ska faktiskt stödja den lokala befolkningens kraft och stötta
            den.
          </note>
          <note>
            Fru talman! Jag står naturligtvis bakom alla reservationer där
            mitt namn finns med, men för tids vinnande vill jag yrka bifall
            enbart till reservation nr 2
          </note>
          <note>
            och i övrigt till hemställan i betänkandet.
          </note>
          <note type="speaker">
            Anf. 54 MURAD ARTIN (v) replik:
          </note>
          <note>
            Fru talman! Det är bra att Marianne Andersson,
          </note>
          <note>
            Centern, tar upp just Turkiet och kränkningarna av mänskliga
            rättigheter där. Vi har en gemensam motion som också Centerpartiet
            genom Marianne Andersson har undertecknat. Den gäller folkmordet
            på assyrier/syrianer och kaldéer.
          </note>
          <note>
            Marianne Andersson har i sitt anförande just tagit upp den och
            även sagt att det skulle vara bra om Turkiet öppnade sina arkiv,
            som är stängda i dag. Men varför följer inte Centerpartiet upp
            att det är ett historiskt faktum att det är ett folkmord som begåtts
            av det ottomanska riket på assyrier/syrianer och kaldéer, som
            vi gjorde förra året mot Armenien?
          </note>
          <note type="speaker">
            Anf. 55 MARIANNE ANDERSSON (c) replik:
          </note>
          <note>
            Fru talman! Jag är med på ett särskilt yttrande som handlar om
            de frågorna. Jag tyckte inte att det var den frågan jag ville
            reservera mig för. Det är en viktig sak, men i den kritiska och
            konstruktiva dialog som jag tycker att vi ska ha med Turkiet gjorde
            jag bedömningen att det inte är den kampen som jag tycker är allra
            viktigast att föra.
          </note>
          <note>
            Det handlar väldigt mycket om situationen i dag och framåt, om
            mänskliga rättigheter som kränks i dag. Därför anslöt jag mig
            till det särskilda yttrandet.
          </note>
          <note>
            Jag tror inte att skillnaden i uppfattning är stor mellan
          </note>
          <note>
            Murad Artin och mig när det gäller den här saken.
          </note>
          <note>
            Det är lite grann fråga om vilka frågor man driver hårdast.
          </note>
          <note type="speaker">
            Anf. 56 MURAD ARTIN (v) replik:
          </note>
          <note>
            Fru talman! Det står helt riktigt i det särskilda yttrande som
            Marianne Andersson tar upp att när arkiven öppnas och det konstateras
            att det är ett folkmord, då kan Sverige erkänna det som ett folkmord.
            Men de här arkiven är stängda och ingen får tillgång till dem
            annat än historiker som är proturkiska.
          </note>
          <note>
            Då undrar jag: Gör vi inte Turkiet en otjänst om vi inte erkänner
            detta folkmord? Det banar vägen för att militären ska behålla
            den politiska makten över Turkiet.
          </note>
          <note>
            Jag tycker att det är nödvändigt och viktigt att
          </note>
          <note>
            Centern stöder denna motion som man varit med och undertecknat
            och som tar upp att det är ett historiskt faktum att det är ett
            folkmord som har skett på assyrier/syrianer och kaldéer.
          </note>
          <note type="speaker">
            Anf. 57 MARIANNE ANDERSSON (c) replik:
          </note>
          <note>
            Fru talman! Det handlar väldigt mycket om hur man tror att man
            vinner framgång när man jobbar med de här frågorna. Jag tror ärligen
            att det är större möjlighet att vinna framgång genom en tydlig
            och kritisk dialog med Turkiet än genom att gå i konfrontation.
            Det är lite grann därför som jag valt det särskilda yttrandet,
            därför att det handlar om att komma framåt. Vi känner väl båda
            lite grann till den turkiska mentaliteten och hur oerhört starkt
            man reagerar på kritik. Därför väljer jag kritiken på ett som
            jag uppfattar konstruktivt sätt. Vi har precis samma uppfattning
            i själva sakfrågan, Murad Artin och jag, men jag kanske väljer
            ett lite annat sätt att gå till väga.
          </note>
          <note>
            För oss i Stödkommittén för mänskliga rättigheter i Turkiet är
            det väldigt viktigt att vi har en positiv och bra dialog med Turkiet.
            Vi vill ha det för att konstruktivt försöka förbättra situationen
            för de människor som i dag förtrycks i Turkiet, t.ex. de som sitter
            i de turkiska fängelserna. Det är det som vi känner är det allra
            viktigaste för oss att jobba med, för alla minoriteter, inklusive
            assyrier/syrianer, kaldéer och kurder, som finns i Turkiet. Så
            ser jag på saken.
          </note>
          <note type="speaker">
            Anf. 58 KARL-GÖRAN BI-ÖRSMARK (fp):
          </note>
          <note>
            Fru talman! Vi får dagliga rapporter om tillståndet i världen
            och hur brott mot mänskliga rättigheter begås på alla kontinenter
            av vårt klot. Vi får det via
          </note>
          <note>
            TV, radio och tidningar. Vi upprörs över dem, och det är därför
            vi har denna debatt i dag, som bygger på motioner från riksdagsledamöter
            som vill lyfta fram brott mot mänskliga rättigheter.
          </note>
          <note>
            En källa som vi ofta går till, och som jag tänkte citera i dag,
            är Amnesty Internationals årsrapporter.
          </note>
          <note>
            Amnesty International har ett gott renommé. Man litar på vad
            Amnesty skriver och gör. Jag ska ta upp några exempel från Amnestys
            senaste rapport.
          </note>
          <note>
            I fråga om Kina skriver Amnesty att det under året skedde de
            allvarligaste och mest omfattande tillslagen mot oliktänkande
            i Kina på tio år. Tusentals människor greps godtyckligt för att
            de utövat sin rätt till att yttra sig, till mötes- och religionsfrihet.
            Med stöd av ytterst stränga lagar om statens säkerhet och efter
            bristfälliga rättegångar dömdes en del människor till långa fängelsevistelser,
            medan andra utan rättslig prövning dömdes till upp till tre års
            fängelse för omskolning genom hårt arbete. Det är Kina i dag.
          </note>
          <note>
            När vi diskuterar detta sitter dessa människor i fängelse utan
            dom och rannsakan.
          </note>
          <note>
            För ett annat kommunistland, Kuba, säger Amnesty International
            följande. Dissidenter, däribland journalister, politiska motståndare
            och människorättsförsvarare, utsattes för grova trakasserier under
            året.
          </note>
          <note>
            Hundratals människor satt fortfarande fängslade för politiska
            brott. Amnesty International ansåg att några av dem var samvetsfångar.
            Vissa av rättegångarna mot samvetsfångarna uppfyller inte internationella
            normer. Man införde nya lagar om bekämpning av sådana som har
            avvikande åsikter och om utvidgning av bruket av dödsstraff. Minst
            13 människor avrättades, och minst nio människor satt fortfarande
            i dödscell. Det kom några rapporter om misshandel.
          </note>
          <note>
            Det förekom att fångar utsattes för grym, omänsklig och förnedrande
            behandling.
          </note>
          <note>
            Det är Kuba just nu. Det är Kuba dit ett antal riksdagsledamöter
            är på väg - en del kanske redan är där
          </note>
          <note>
            - för att delta i en IPU-konferens. Jag skulle önska att de hade
            tillfälle att ställa lite obekväma frågor när de ändå passar på
            att vara på Kuba det här veckoslutet.
          </note>
          <note>
            Jag ska ta ytterligare ett par exempel från Amnestys rapport.
            Jag väljer att göra det därför, som jag sade, att det är stor
            trovärdighet i rapporten - kanske ibland större trovärdighet än
            i motioner som riksdagsledamöter väcker. Vad vet jag.
          </note>
          <note>
            För Burma framgår följande. Ett mycket stort antal människor
            greps av politiska skäl, och 200, av vilka en del var samvetsfångar,
            dömdes till långa fängelsestraff. Mer än 1 200 politiska fångar
            som hade gripits tidigare, däribland 89 samvetsfångar och hundratals
            som skulle kunna vara det, kvarhölls. Ja, ni hörde det: 1 200!
            Militären fortsatte att gripa civila som tillhörde etniska minoritetsgrupper
            och använde dem som tvångsarbetare.
          </note>
          <note>
            För Zimbabwe säger Amnesty International följande. Situationen
            för de mänskliga rättigheterna försämrades under året. Det går
            alltså åt fel håll. I
          </note>
          <note>
            januari kom för första gången sedan slutet av 1980-
          </note>
          <note>
            talet rapporter om politiskt motiverad tortyr. Det är det Zimbabwe
            som Sverige har biståndsarbete tillsammans med. President Mugabe
            bedriver fortfarande sin kampanj mot homosexuella med hatiska
            tal, och han har därmed rättfärdigat diskrimineringen.
          </note>
          <note>
            Flera medlemmar i organisationer för homosexuella som finns där
            kunde också rapportera en ökning av utpressningsförsöken mot homosexuella.
          </note>
          <note>
            Jag har tillsammans med några en reservation just på temat homosexuellas
            situation i världen. FN har inget uttryckligt sagt om detta i
            sin deklaration. Vi tycker att det är tid att även i FN:s deklaration
            om de mänskliga rättigheterna föra in just de homosexuella, som
            har en mycket svår situation i många länder.
          </note>
          <note>
            Jag skulle kunna gå vidare med Sudan. Sudan är aktuellt. Här
            finns också en stark kritik mot Sudan.
          </note>
          <note>
            Det är ett ämne som är aktuellt. Vi såg senast i går i
          </note>
          <note>
            Aftonbladet en rapportering från landet. Ibland går det att känna
            en viss förtvivlan över att det måste till något extra spektakulärt
            för att det ska komma upp på dagordningen. Sudanproblemet har
            pågått i decennier.
          </note>
          <note>
            Vi har alltså mycket fakta på bordet. Vi känner väl alla en viss
            frustration att ingenting händer och sker när man vet att just
            i detta ögonblick pågår allt detta. Vi måste alltså på något sätt
            gå från ord till handling. Vi måste markera, med ord, med debatt,
            men även med handling - det är viktigt. Folkpartiet menar att
            det är viktigt att markera tydligt, att säga ifrån. Vi har vissa
            instrument. De länder som går åt fel håll, som inte premierar
            demokrati och mänskliga rättigheter, men som vi har nära kontakt
            med, med biståndsöverföringar, med bilaterala kontakter på biståndsområdet,
            måste vi vara tydliga mot. Vi måste också ge signalen, att om
            vi inte ser någon ändring är vi inte beredda att använda svenska
            skattebetalares pengar för att pumpa in i olika projekt. Då får
            vi försöka agera på annat sätt, t.ex. via enskilda organisationer.
          </note>
          <note>
            Vi har gjort vissa sådana markeringar. Men jag tycker att vi
            är lite för flata och långsamma. Jag brukar fundera på Indien
            och provsprängningarna. Då var vi snabba att dra in biståndet.
            Vad är det för stor skillnad? Det är en gräslig handling att utföra
            provsprängningar. Men vilken gräslig handling är det inte att
            förfölja sitt eget folk? De markeringarna måste finnas.
          </note>
          <note>
            Jag upplever att det finns en större förståelse i dag än vad
            det har funnits tidigare. Vi börjar lite smått förstå att vi inte
            kan sitta passiva när det gäller sådana saker, utan vi måste agera
            konkret - demokratibistånd.
          </note>
          <note>
            Jag hade tillfälle att tillsammans med några kamrater här i salen
            besöka Israel och Palestina för några veckor sedan. Vi upplevde
            barnens situation i flyktinglägren.
          </note>
          <note>
            Bortse från alla andra frågor kring skuld och vem som gör vad
            osv., och tänk i stället på barnen. I Gaza finns det ca 1,3 miljoner
            människor. Man räknar med att mer än 50 % av dem är under 14 år.
            Det är barn.
          </note>
          <note>
            Det är barn som inte har föräldrar som kan åka till jobbet. Det
            är barn som inte har bra skolgång. Det är barn som far illa.
          </note>
          <note>
            Bortsett från allting annat är det en humanitär katastrof. Det
            är dessa barn som i sin förtvivlan kastar sten ibland, därför
            att det finns ett sådant samhällsklimat. De blir besvarade med
            gummikulor, som gör dem invalidiserade och ibland dödar dem.
          </note>
          <note>
            Det är en skam att det internationella samfundet kan låta dessa
            barn växa upp under sådana förhållanden. Här borde det internationella
            samfundet och FN
          </note>
          <note>
            kunna göra mer. Problemet är nu att pengarna tryter för UNWRA,
            som har uppdraget att ta hand om dessa flyktingläger.
          </note>
          <note>
            Jag skulle också lite grann vilja beröra en ö som går i rätt
            riktning - jag nämnde tidigare Kuba, som går i fel riktning -
            nämligen Taiwan, som blir demokratiskt och öppet. Det gäller då
            att föra in Taiwan i värmen, att på olika sätt uppmuntra allt
            det arbete som Taiwan gör i dag, samtidigt mot bakgrund av hotet
            från det stora Kina.
          </note>
          <note>
            Vi har reservationer från olika partier just på temat hur man
            ska underlätta för Taiwan, bl.a. att ta upp frågan om medlemskap
            i FN och i FN:s underorgan. Varför ska inte en demokratisk stat
            kunna vara med där? Jag vet att det är ett problem med Kina, men
            Taiwan skulle ändå kunna vara med i FN parallellt.
          </note>
          <note>
            Vi föreslår också skattebefrielse för Taiwans representation
            här i Stockholm, liksom vi kan ha det i
          </note>
          <note>
            Taiwan - varför inte?
          </note>
          <note>
            EU:s representation borde förstärkas i Taiwan.
          </note>
          <note>
            Det offentliga utbytet med Taiwan är också väldigt viktigt. Det
            förekommer alltså att taiwaneser inte får åka in i Sverige, från
            ett demokratiskt land.
          </note>
          <note>
            Jag ska slutligen ta upp det som har varit uppe här tidigare
            om assyrier, syrianer och kaldéer. Jag tycker att det är en väldigt
            svår fråga - jag erkänner gärna det. Det finns en inkonsekvens
            i de resonemang som jag har hört och läst. Det är bl.a. detta
            att alla som talar i den här frågan, antingen i majoritetstexten,
            i reservationstexten eller i det särskilda yttrandet, säger att
            detta är viktigt och att förutsättningen är att man får en öppen
            och förutsättningslös forskning kring det hela. Det tycker jag
            är jättebra. Det är det man ska gå in på, att försöka få fram
            det materialet och den forskningen och sedan ta ställning.
          </note>
          <note>
            Nu gör reservanterna tvärtom. De tar ställning och säger sedan
            att det behövs forskning på området och att arkiv ska öppnas.
            Det är mycket möjligt att när man så småningom får resultatet
            kommer man fram till att detta var ett rent folkmord.
          </note>
          <note>
            Det viktiga är också att vi i samband med olika oroligheter i
            världen ofta säger att varför ska vi alltid söka skuldfrågan;
            det finns många områden på vårt klot där sådana här saker har
            skett, i Europa, i Amerika och i Afrika. Ska vi då ständigt koncentrera
            oss på skuldfrågan, eller ska vi försöka vara konstruktiva och
            göra någonting inför framtiden?
          </note>
          <note>
            Fru talman! Det var vad jag önskade säga. Jag hoppas att jag
            har yrkat bifall till reservation 10, och om jag inte har gjort
            det gör jag det nu.
          </note>
          <note type="speaker">
            Anf. 59 MURAD ARTIN (v) replik:
          </note>
          <note>
            Fru talman! Jag vill säga till Karl-Göran Biörsmark att det är
            bra att man går in på Amnestys hemsida och hämtar den information
            som är värdefull när det gäller mänskliga rättigheter.
          </note>
          <note>
            Jag vill också hedra Karl-Göran Biörsmark för att han tar upp
            de palestinska barnens situation i Palestina och i flyktinglägren.
            Det är väldigt bra att man från Folkpartiet lyfter upp den frågan.
          </note>
          <note>
            Jag noterade också att vad Amnesty säger om
          </note>
          <note>
            Turkiet har inte Karl-Göran Biörsmark tagit upp. Men man kan
            inte ta upp alla länder, precis som han sade.
          </note>
          <note>
            Karl-Göran Biörsmark sade också om folkmordet på assyrier, syrianer
            och kaldéer att de som har skrivit det särskilda yttrandet vill
            att man först ska forska och sedan konstatera. Han frågade varför
            man ska göra tvärtom, som reservanterna vill.
          </note>
          <note>
            Vi gjorde precis så förra året, när vi sade att det folkmord
            som skedde på armenierna 1914-1918 var ett historiskt faktum,
            att det ska vara öppet för alla forskare och att det ska göras
            en internationell forskning kring detta. Varför gör vi inte på
            samma sätt i detta fall när det gäller assyrier, syrianer och
            kaldéer?
          </note>
          <note>
            Är det inte samma folkmord vi pratar om?
          </note>
          <note>
            Anf. 60 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Det är en mycket relevant fråga som
          </note>
          <note>
            Murad Artin ställer, och det är den jag har brottats med. Jag
            har känt att om man går in på den här andra vägen, att först fördöma
            eller konstatera - vi skulle kunna göra på det sättet i fråga
            om många folkmord -
          </note>
          <note>
            är det fel väg att gå.
          </note>
          <note>
            Jag erkänner gärna att jag själv skulle behöva ha mer kunskap
            i fråga om detta även om jag har rest i östra Turkiet och varit
            i Diyarbakir, Mardin och Midiat och i klostren Ma Gabriel och
            Safaran, och jag har talat med folk. Det är olika uppfattningar
            och olika diskussioner. Det är väldigt svårt att ha en absolut
            klar linje. Det har jag känt. För att kunna ha en egen ståndpunkt
            vill jag ha mer av forskning och mer av öppenhet. Det är det vi
            ska söka.
          </note>
          <note>
            Vi ska naturligtvis fördöma den behandling som de som bor i Turkiet
            får, t.ex. den assyriske prästen, därför att de lyfter upp frågan.
            Det ska vi naturligtvis reagera stenhårt på. Vi ska ta upp det
            till ytan och diskutera det. Men jag har, som sagt var, själv
            känt att jag måste ha lite mer på fötterna. Det kan forskningen
            hjälpa till med.
          </note>
          <note type="speaker">
            Anf. 61 MURAD ARTIN (v) replik:
          </note>
          <note>
            Fru talman! Det är väldigt bra att Karl-Göran Biörsmark tar upp
            behandlingen av minoriteter i Turkiet.
          </note>
          <note>
            Den assyriske prästen Yusuf Akbulut har sagt att detta folkmord
            på armenierna har drabbat även assyrier, syrianer och kaldéer.
            Det är väldigt viktigt att vi tar upp det också. Den assyriske
            prästen Yusuf Akbulut har i Turkiet ställts inför rätta, och han
            kanske får livstids fängelse för detta uttalande. Det är väldigt
            viktigt att vi kritiserar dessa handlingar och fördömer dem, precis
            som Karl-Göran Biörsmark säger.
          </note>
          <note>
            Att konstatera att det är ett historiskt faktum att folkmordet
            har skett är väldigt viktigt för just alla dessa assyrier, syrianer
            och kaldéer, för deras historia.
          </note>
          <note>
            Det fanns över 4 miljoner assyrier, syrianer och kaldéer i området,
            och i dag finns knappt 50 000
          </note>
          <note>
            människor där. Vad handlar detta om? Handlar det inte om folkmord?
            Handlar det bara om en tragedi, enligt den turkiska statens propaganda?
          </note>
          <note>
            Anf. 62 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Återigen understryker jag vikten av att backa upp
            de människor som för upp det här till ytan och talar om det, precis
            som Murad Artin gör här. Vi bor i ett fritt land och kan göra
            det utan att få bekymmer för det. Det sätt på vilket Turkiet behandlar
            sina medborgare är helt fel. Det är det första jag kan konstatera.
          </note>
          <note>
            Det andra är det jag sade tidigare, att jag skulle vilja se forskningen
            först. Jag vill se öppnade arkiv.
          </note>
          <note>
            Jag vill se fakta på bordet. Jag känner naturligtvis till det
            här folkets lidande, men att gå ut och anklaga någon för ett folkmord
            är ett ganska stort steg. Därför har jag tagit ställning för att
            i det här fallet inte reservera mig utan nöja mig med ett särskilt
            yttrande, där vi lyfter fram just den här problematiken.
          </note>
          <note>
            Slutligen vill jag än en gång säga att både majoritetstexten,
            reservationstexten och det särskilda yttrandet säger samma sak.
            Vi måste ha forskning. Då tycker jag att det är en liten kullerbytta
            att man först gör ett konstaterande och sedan begär forskning.
            Jag begär forskning, och sedan kommer konstaterandet.
          </note>
          <note>
            Anf. 63 MARIANNE SAMUELS-
          </note>
          <note>
            SON (mp):
          </note>
          <note>
            Fru talman! Det betänkande som vi nu behandlar är ett betänkande
            där utskottet behandlar de många motioner som väcks i riksdagen
            årligen om mänskliga rättigheter. Det är oerhört angeläget, som
            jag ser det, att riksdagen arbetar mycket med mänskliga rättigheter
            och agerar för att försöka förhindra övergrepp på människor. Betänkandet
            blir dock lite historia, för under tiden pågår det tyvärr en massa
            övergrepp som skulle behöva tas upp i debatten och också finnas
            med i betänkandet.
          </note>
          <note>
            Det övergripande, som jag heller inte tycker att vi riktigt debatterar,
            är hur man ska förhindra övergrepp och hur man ska kunna få en
            politik som leder fram till att vi får färre övergrepp i världen.
          </note>
          <note>
            De brott som hela tiden pågår mot mänskliga rättigheter och mot
            människors möjligheter att vara den de är och den de vill vara
            är kärnan i kravet på att människor ska ha rätt att vara den de
            är. I ett flertal motioner som tas upp i detta betänkande finns
            det med. Det gäller också behovet av att lyfta frågor till
          </note>
          <note>
            FN-nivå för att få internationella konventioner som bättre tar
            vara på människors behov och människors möjligheter att få vara
            den de är i ett land som inte alltid tar vara på det.
          </note>
          <note>
            Som jag ser det finns det anledning att titta på kommande frågor,
            som kommer att leda till större problem i världen. En del av det
            är ju miljöfrågorna.
          </note>
          <note>
            Det gäller vattenfrågan, t.ex., och matfrågan. 2005
          </note>
          <note>
            anses det att två tredjedelar av världens befolkning kommer att
            lida av vattenbrist. Fundera lite grann över konsekvenserna av
            detta när det gäller människors möjligheter att få leva under
            värdiga förhållanden.
          </note>
          <note>
            Tar man ett land som Kina kan man se att grundvattennivån sjunker
            med 1,6 meter per år. Vi kan bara fundera lite grann över vad
            som händer med mänskliga rättigheter i Kina när man kanske inte
            längre kan få upp vatten för att odla det ris som är en av de
            viktiga grundstommarna i Kinas ekonomi.
          </note>
          <note>
            För fem år sedan fanns det 25 miljoner miljöflyktingar i världen.
            Hur många de är i dag är det ingen som riktigt vet, men de har
            tyvärr inte blivit färre under årens lopp. Klimatfrågorna och
            vattenfrågorna måste i detta sammanhang lyftas in som viktiga
            för att människor ska ha möjligheter att leva i en bra miljö där
            också de mänskliga rättigheterna tas till vara.
          </note>
          <note>
            En annan del i detta är naturligtvis krigets roll.
          </note>
          <note>
            Egentligen skulle jag önska att man kunde förbjuda alla krig,
            därför att krig alltid leder till övergrepp på människor. Vi kan
            se en mängd exempel på krig som pågår och som innebär stora övergrepp
            på människor
          </note>
          <note>
            - i Sudan och Demokratiska republiken Kongo, för att bara nämna
            ett par länder som har varit relativt aktuella i debatten. Det
            finns en mängd krig som pågår och som kanske är mer tysta krig,
            därför att de har pågått så länge att ingen riktigt längre orkar
            bry sig. Men inte ens när freden kommer kan man säga att det finns
            mänskliga rättigheter i ett land som varit krigsdrabbat.
          </note>
          <note>
            Ta minorna som ett exempel. Vad är det för mänskliga rättigheter
            man har kvar när man inte längre som litet barn kan springa runt
            i sin boendemiljö utan att känna rädsla för att trampa på en mina
            som kanske innebär att resten av livet är förstört eller i alla
            fall väldigt begränsat av ett handikapp som man kan bli tvingad
            att leva med?
          </note>
          <note>
            De här grundläggande delarna tror jag att det är oerhört angeläget
            att man också tar itu med om man menar någonting med mänskliga
            rättigheter på lång sikt. Om man inte kommer åt det kommer man
            inte heller åt de mänskliga rättigheterna.
          </note>
          <note>
            Naturresurserna är andra delar i detta som också ofta leder till
            övergrepp på mänskliga rättigheter.
          </note>
          <note>
            Ursprungsbefolkningarna runtom vår värld har fått se och uppleva
            hur deras krav på mänskliga rättigheter, kultur och livsmiljö
            i deras ursprungsmiljö ofta har blivit begränsade på grund av
            naturresursintressen vad gäller olja, mineraler och andra naturtillgångar
            som krockar med deras rätt att få bo, leva och idka den kultur
            som de har haft som sin under generationer. Det här kan vi se
            i länder som Sudan, Kongo och
          </note>
          <note>
            USA.
          </note>
          <note>
            Man tror att USA borde vara ett föregångsland när det gäller
            demokrati, men vi kan fortfarande se hur indianerna får flytta
            på sig på grundval av intresset för att komma åt naturresurser.
            Chile och Mexiko är andra länder där man märker av detta.
          </note>
          <note>
            Förutom att vi har en del reservationer som jag naturligtvis
            stöder tänker jag yrka bifall till reservationerna 3 och 4. I
            övrigt stöder jag naturligtvis de reservationer vi har, men för
            tids vinnande tänker jag inte ta upp dem till omröstning.
          </note>
          <note>
            I detta sammanhang tycker jag att det är viktigt att lyfta in
            kurderna och kurdernas situation. Det är ett folk som under många
            år har varit förtryckt - det kanske mest förtryckta folket i världen.
            Deras mänskliga och naturliga rättigheter kränks ständigt -
          </note>
          <note>
            dagligen, skulle jag vilja säga.
          </note>
          <note>
            Nyligen var jag på Sergels torg för en demonstration som anordnades
            av kurderna med anledning av att det var 13 år sedan övergreppet
            i Halabja inträffade - en massaker som innebar att en hel by förintades
            på bara några minuter. Kanske 10 000 människor försvann och finns
            inte längre kvar. Det var ett stort övergrepp med fruktansvärda
            konsekvenser för dem som levde där och för deras nära och kära,
            naturligtvis. Det här är bara en bild av hur mycket det irakiska
            folket har fått vara med om och tvingats utstå. Vi har stor förståelse
            för många människor från dessa länder.
          </note>
          <note>
            Kurderna har tvingats att fly och bosätta sig i länder där de
            kanske egentligen inte skulle vilja bo, men omständigheterna gör
            att de tvingas leva på flykt.
          </note>
          <note>
            Därför är det oerhört angeläget, som jag ser det, att just kurdernas
            situation uppmärksammas mer och tydligare. Vi skulle gärna se
            att Sverige drev frågan om att det behövs en särskild FN-konferens
            just om kurdernas situation för att lyfta den frågan internationellt
            och för att, om möjligt, också komma fram till någon form av lösning
            som innebär att de får tillbaka sina möjligheter till någon form
            av rättigheter i det område som de faktiskt en gång blev födda
            in i.
          </note>
          <note>
            Men det finns naturligtvis fler länder som är med i det här.
            Armenierna, assyrierna, kaldéerna och deras situation har vi ju
            behandlat i utskottet. Jag tycker att det är oerhört angeläget
            att de här frågorna tas upp.
          </note>
          <note>
            Man kan kanske tycka att historien inte alltid är så viktig utan
            att framtiden är viktigare. Men för att klara av de framtida frågorna
            måste man också analysera och komma till rätta med de historiska
            frågorna.
          </note>
          <note>
            Just när det gäller armeniernas historia borde de här frågorna
            kunna tas upp och hanteras lite annorlunda också i utskottet,
            som jag ser det.
          </note>
          <note>
            Det finns också fler närliggande folkmord som det finns anledning
            att uppmärksamma. När det gäller
          </note>
          <note>
            Östtimor träffade jag, liksom Marianne Andersson, representanter
            från Caritas i morse här i riksdagshuset. Det är faktiskt mycket
            aktuellt att fundera över vad som händer där framöver. Jag förstår
            att människorna där känner en stor oro över vad som kommer att
            hända. Det är ju nu FN-styrt. Förhoppningsvis ska de så småningom
            kunna ha ett demokratiskt val. De känner naturligtvis en stor
            oro över vad som kommer att hända framöver. Men det finns också
            krav på att man faktiskt ska komma till rätta med ansvarsfrågan
            när det gäller dem som en gång begick övergreppen.
          </note>
          <note>
            En viktig del är väl att vi i Sverige kan vara med och hjälpa
            till, med de kontakter vi i dag har med Östtimor, för att se till
            att Östtimor nu kan gå in i en fungerande demokrati där människorna,
            som bor i landet, också har möjlighet att känna att de är delaktiga
            och att deras rättigheter tas till vara. De känner med all rätta
            en viss oro inför vad som kommer hända när valrörelsen drar i
            gång och den internationella bevakningen så småningom drar sig
            tillbaka. Det är viktigt att man också har en fortsatt öppen och
            aktiv roll tillsammans med Östtimor.
          </note>
          <note>
            I det här betänkandet har vi också med en motion som egentligen
            kanske inte skulle behandlas i det här betänkandet utan i betänkandet
            om FN:s roll och framtid, men nu hamnade den här. Därför tänker
            jag ändå nämna den. Det är en motion som vi har väckt om att det
            behövs en särskild FN-konferens om djurens rättigheter. Den senaste
            tidens debatt om djurens situation och matfrågorna visar väl med
            all tydlighet att det inte längre är nationella frågor. Det är
            internationella frågor. Djuren har blivit en industriprodukt,
            och det tas inte längre hänsyn till deras naturliga beteenden
            och förhållanden. Liksom man har haft en
          </note>
          <note>
            FN-konferens om den biologiska mångfalden finns det all anledning
            att ha en FN-konferens om djurens rättigheter för att belysa den
            internationalisering som sker också på det området.
          </note>
          <note type="speaker">
            Anf. 64 MARIANNE JÖNSSON (s):
          </note>
          <note>
            Fru talman! Vi lever i en värld där det fortfarande år 2001 begås
            brott mot mänskligheten. Det är en värld där stater förtrycker
            medborgare, där de mänskliga rättigheterna kränks, där människor
            diskrimineras på grund av åsikt, kön, etnicitet, funktionshinder,
            sexuell läggning eller av andra anledningar. Det är en värld där
            rättsövergrepp begås, där oskyldiga fängslas och torteras för
            sin strävan och längtan efter demokrati och frihet. Det är en
            värld där TV och radio kontrolleras av auktoritära regimer. Listan
            kan göras lång.
          </note>
          <note>
            Kampen för demokrati och mänskliga rättigheter är en kamp som
            måste föras på flera fronter genom olika former av bistånd från
            det internationella samfundet, från länder och organisationer.
            Ibland ser vi inte alls eller inte förrän efter mycket lång tid
            frukten av de insatser som gjorts. Ibland sker det överraskande
            och glädjande nog snabbt och stundtals helt utanför vår kontroll.
          </note>
          <note>
            Många gånger handlar det också om ett långsiktigt förändringsarbete,
            ett arbete som inbegriper kontakter och utbyte för en uppbyggnad
            av fred, demokrati och mänskliga rättigheter. Det är också här
            barnen kommer in. För några veckor sedan debatterade vi här i
            kammaren barnens rättigheter. Här nämndes då inte minst utbildningens
            stora betydelse.
          </note>
          <note>
            Utbildningsväsendet är en viktig källa för demokrati. Att tre
            fjärdedelar av barn i utvecklingsländerna numera skrivs in i grundskolan
            är en utveckling i positiv riktning. Samtidigt finns det dyster
            statistik som säger att ett av fyra barn som börjar skolan inte
            fullföljer fem klasser. I Sydostasien slutar mer än
          </note>
          <note>
            40 % av eleverna, och i Afrika, söder om Sahara, slutar var tredje
            elev före femte klass. Det är uppgifter som tål att funderas på
            en stund.
          </note>
          <note>
            Om det inte är dagens barn och ungdomar som utgör framtidens
            normbildare, vilka är det då? Dagens barn och ungdomar är framtidens
            samhällsbyggare och makthavare, framtidens kunskapsingenjörer
            i världen.
          </note>
          <note>
            Fru talman! Inte minst därför är det viktigt med utbyte mellan
            unga och mellan grupper av ungdomar i världen, mellan t.ex. studenter
            i olika länder.
          </note>
          <note>
            Sedan flera år tillbaka driver det socialdemokratiska studentförbundet
            ett demokratiprojekt i Burma.
          </note>
          <note>
            Projektet syftar till att sprida kunskap och demokratiska idéer
            hos de organisationer som verkar för politisk förändring i Burma.
            Som vi vet är Burma, och som K-G Biörsmark också har tagit upp
            tidigare, ett land där övergreppen mot de mänskliga rättigheterna
            är omfattande. Sedan 1988 styrs landet av en militärregim som
            hittills vägrat att föra en dialog med den demokratiska oppositionen,
            även om vissa framsteg nu kan märkas.
          </note>
          <note>
            Det var således studenterna i Burma som stod i första ledet för
            den demokratirörelse som så blodigt slogs ned för tio år sedan.
            Sedan dess har många studenter tvingats fly till gränsområden
            och lever i dag som flyktingar i exil. Efter snart 40 år av auktoritärt
            militärstyre finns behov av att utbilda människor som kan leda
            och aktivt delta i en demokratisk process när en sådan väl kommer
            till stånd. Kunskaper i t.ex. praktiskt utövande av demokratiarbete
            är därför viktiga.
          </note>
          <note>
            Burma är följaktligen ett land i behov av en demokratisk utveckling
            men också ett land där det kan finnas utsikter för en utveckling
            i rätt riktning. Den senaste utvecklingen i Burma ger mycket riktigt
            upphov till en försiktig optimism, som vi i utskottet uttrycker
            det. Tidigare i år frigav militärregimen den främste företrädaren
            för den demokratiska oppositionen. En trevande dialog har inletts
            mellan parterna, och oppositionen menar att det är det mest positiva
            som har hänt på flera år i Burma.
          </note>
          <note>
            Fru talman! I vårt betänkande finns en motion angående Moldavien.
            Den handlar om personer som blivit fängslade utan rättegång, däribland
            en man vid namn Ilie Ilascu. Vid det tillfälle då motionen behandlades
            fick utskottet information om att Ilascu hade släppts och invalts
            i det rumänska parlamentet. I
          </note>
          <note>
            går nåddes vi av uppgifter om att det tyvärr råder oklarhet om
            Ilascu verkligen har blivit frigiven.
          </note>
          <note>
            Mycket pekar på att så inte är fallet. Därför förutsätter jag
            att OSSE följer fallet och att vi snart får korrekta uppgifter
            om Ilascus situation och om vad som verkligen har hänt.
          </note>
          <note>
            Till vårt betänkande har fogats tio reservationer.
          </note>
          <note>
            Jag tänker kommentera några.
          </note>
          <note>
            En reservation som redan blivit mycket omdebatterad här i dag
            är den som handlar om folkmordet på assyrier/syrianer och kaldéer.
            Denna reservation bygger på en motion som har väckt stort intresse
            och stora förhoppningar hos dem som den berör. Jag har stor förståelse
            för betydelsen av det sätt på vilket assyrier/syrianers och kaldéers
            historia beskrivs. Jag har också förståelse för att man vill bli
            rättfärdigad och få en rättvis behandling. Jag motsäger inte på
            något sätt att detta folk har dödats, fördrivits och förföljts
            på ett mycket brutalt sätt. Utskottet har i ett flertal betänkanden
            uttryckt starka fördömanden av hur framför allt assyrier/syrianer
            har behandlats i
          </note>
          <note>
            Turkiet. Vi har uttalat oss om det angelägna i att dessa folkgruppers
            mänskliga rättigheter blir respekterade. Vi har beskrivit den
            svåra situation de levt i och det förtryck de utsatts för såväl
            av turkisk regering som av PKK i Turkiet. Dessa uttalanden har
            utskottet kunnat göra med stöd av rapportering från många olika
            källor, bl.a. MR-organisationer och FN-
          </note>
          <note>
            organ.
          </note>
          <note>
            Motionärerna vill ha samma erkännande för assyrier/syrianer och
            kaldéer som armenierna fått när det gäller folkmord. Detta fastslogs
            i en FN-resolution
          </note>
          <note>
            1985.
          </note>
          <note>
            Med vår skrivning i detta betänkande förnekar vi naturligtvis
            inte något som har hänt assyrier/syrianer och kaldéer. Det skulle
            mycket väl kunna vara sant att det var ett folkmord, det förnekar
            vi inte, som dessa folkgrupper utsattes för. Men det är samtidigt
            en omöjlighet för oss att uttala oss om detta. Vi kan inte som
            ett utskott i Sveriges riksdag ta på oss att göra en sådan folkrättslig
            prövning. Folkmord är ett väl definierat folkrättsligt begrepp
            som inte kan användas utan att en omfattande opartisk bevisning
            föreligger.
          </note>
          <note>
            Sådan bevisning har vi inte haft tillgång till. Hade den funnits
            hade FN tagit upp detta i en resolution.
          </note>
          <note>
            Jag måste fråga: Hur ska vi kunna kräva en noggrann efterlevnad
            av folkrätten i Turkiet om vi samtidigt själva är slarviga med
            begreppen?
          </note>
          <note>
            Detta har de flesta partiföreträdarna i utskottet förstått. Därför
            är det bara Vänstern och Miljöpartiet som står för reservationen.
            Det är viktigt att vi ställer krav på att de historiska brott
            som begåtts tas fram i ljuset. Jag anser precis som motionärerna
            att ju större öppenhet Turkiet visar i dessa frågor, desto mer
            bidrar detta till att stärka Turkiets demokratiska identitet och
            trovärdighet.
          </note>
          <note>
            Jag vill också kommentera reservation 5, som handlar om bombningarna
            i Irak. Jag ser att Göran
          </note>
          <note>
            Lennmarker, som talade för Moderaterna i den här frågan, inte
            finns kvar i kammaren, men jag riktar mig till honom och även
            till Folkpartiets representant.
          </note>
          <note>
            I denna reservation försvarar Moderaterna och
          </note>
          <note>
            Folkpartiet bombningarna över Irak. Det är ett häpnadsväckande
            ställningstagande. Det ni deklarerar betyder att ni helt och hållet
            underminerar FN:s auktoritet och att ni totalt saknar känsla för
            vad vi står upp för. Det är inte rätt att partiföreträdare i Sveriges
            riksdag kan underminera det goda stöd som FN faktiskt har i Sverige.
            Jag tror att ni drivs mer av att rättfärdiga USA:s handlande än
            av att visa omsorg om kurderna. Mig veterligt har Moderaterna
            aldrig skrivit en motion om kurderna. Enda gången ni reagerar
            till förmån för kurderna är när USA:s agerande ifrågasätts.
          </note>
          <note>
            Ni skriver att bristen på mandat inte får vara ett hinder för
            agerande. Menar verkligen moderater och folkpartister att det
            är fritt fram, att alla kan göra precis som de vill och att det
            går bra att strunta i FN-
          </note>
          <note>
            stadgan? Hur ska vi kunna begära av Saddam Hussein att han ska
            efterleva FN:s säkerhetsråds resolutioner när det gäller mänskliga
            rättigheter och folkrätt när vi själva anser oss befriade från
            FN-stadgan, som USA
          </note>
          <note>
            gör i det här fallet?
          </note>
          <note>
            Jag vill också säga några ord om reservation 6. I
          </note>
          <note>
            den här reservationen beskrivs hur det irakiska folket har drabbats
            av att sanktionerna inte haft avsedd verkan. Sanktioner är ofta
            trubbiga instrument. Trots att
          </note>
          <note>
            FN försökt mildra verkningarna för civilbefolkningen genom olja-mot-mat-programmet
            är situationen mycket svår. Vi kan konstatera och erkänna att
            försöken att tvinga regimen till samarbete har misslyckats.
          </note>
          <note>
            Det pågår ett arbete i FN med att förfina sanktionsinstrumenten,
            och vi måste snart se resultat av detta.
          </note>
          <note>
            Men det krävs någon form av handling av Saddam
          </note>
          <note>
            Hussein. Han driver ett ohyggligt maktspel för att få
          </note>
          <note>
            FN på knä. Han håller undan nödvändiga varor för att vända folket
            mot omvärlden och för att peka ut en fiende. Sanktionerna i sin
            nuvarande form måste upphöra - men inte utan motprestation från
            Saddam
          </note>
          <note>
            Hussein. Sverige hör till de största givarna av humanitärt bistånd
            till Irak. Jag kan alltså konstatera att FN
          </note>
          <note>
            och Sverige värnar mycket mer om det irakiska folket än vad Saddam
            Hussein gör.
          </note>
          <note>
            Jag vill avsluta med att yrka bifall till hemställan i betänkandet
            och avslag på samtliga reservationer.
          </note>
          <note type="speaker">
            Anf. 65 MARIANNE ANDERSSON (c) replik:
          </note>
          <note>
            Fru talman! Först vill jag fråga Marianne Jönsson om Östtimor.
            Det är sant som det står i betänkandet att Sverige har ett stort
            engagemang, satsar biståndsmedel och har gjort flera besök där.
            Vi var några som i dag träffade företrädare för Caritas, och det
            vi då fick höra inger ändå oro. Det handlar om prostitution med
            internationella kunder. Det handlar om brist på samordning mellan
            de 78 NGO:er, fick vi höra, som finns där. Dessa tävlar mer om
            att synas själva än vad de jobbar för det östtimoresiska folket.
            Jag undrar om
          </note>
          <note>
            Marianne Jönsson är beredd att arbeta för ett initiativ för att
            få till stånd en bättre samordning där man stöder det östtimoresiska
            folkets väg till utveckling i stället för att, som det nu verkar
            vara i stor utsträckning, låta detta komma uppifrån. Det var min
            ena fråga.
          </note>
          <note>
            Sedan vill jag fråga om den defensiva hållningen när det gäller
            att få in frågan om sexuell läggning i
          </note>
          <note>
            FN:s deklaration om mänskliga rättigheter. När förutsättningarna
            finns för att driva frågan framåt ska ni göra någonting, säger
            ni. Som jag ser det handlar det inte om att sitta still och vänta
            tills de förutsättningarna finns. Det handlar faktiskt om att
            medverka till att skapa de förutsättningarna genom att ideligen
            ta upp den här svåra frågan - för vi vet att den är svår i det
            internationella arbetet. Genom att göra det medverkar man till
            att skapa ett klimat som gör att detta kan komma framåt något
            fortare än om man bara sitter och väntar. Jag skulle vilja ha
            en synpunkt på det.
          </note>
          <note>
            Jag skulle även vilja säga något om Taiwan. De flesta reservationer
            som finns här handlar om Sveriges representation, skattebefrielse
            och sådana saker.
          </note>
          <note>
            Det är inga svåra frågor. Detta borde Sverige kunna gå med på
            lite enklare.
          </note>
          <note type="speaker">
            Anf. 66 MARIANNE JÖNSSON (s) replik:
          </note>
          <note>
            Fru talman! Det var många frågor på en gång.
          </note>
          <note>
            Jag börjar med att kommentera er reservation när det gäller diskriminering
            av homo- och bisexuella.
          </note>
          <note>
            Först vill jag säga att det inte råder någon motsättning mellan
            majoriteten och reservanterna när det gäller viljan att stärka
            skyddet för homo- och bisexuella bl.a. genom att få också deras
            rättigheter uttryckligen erkända av hela det internationella samfundet.
            Det vill vi också. Men vi menar att det måste finnas rätt förutsättningar.
            Jag uppfattar att motionärerna vill driva frågan till en omröstning
            i FN. På goda grunder vet vi att den omröstningen kommer vi att
            förlora, och då förlorar också de homosexuella på det.
          </note>
          <note>
            Vi tycker att man ska driva frågan, men kanske inte till sin
            spets. Vilket ansvar tar Marianne Andersson, som menar att man
            ska framkalla en negativ reaktion som i så fall blir väldigt svår?
            Och vilket resultat blir det för de grupper som är utsatta med
            ert förslag? Är det inte bättre att påtala problemen och inrikta
            sina ansträngningar på att få en majoritet av medlemsländerna
            att ändra sin syn? Är det inte bättre att vi går den vägen? Först
            då tycker jag att man ska driva fram en omröstning i FN, och den
            situationen har vi tyvärr inte i dag.
          </note>
          <note>
            När det gäller Östra Timor tror jag säkert att vi är helt överens
            om att uppbyggnaden bör ske med en samordning och att det bör
            ske så friktionsfritt som möjligt. Vi vet ju att en stor del av
            samhället var nedbränt och bara bestod av förkolnade rester. Jag
            får återkomma till detta senare.
          </note>
          <note type="speaker">
            Anf. 67 MARIANNE ANDERSSON (c) replik:
          </note>
          <note>
            Fru talman! Beträffande det sistnämnda vill jag bara ställa en
            följdfråga. Är Marianne Jönsson alltså beredd att ta initiativ
            när det gäller samordning och bättre förhållanden i Östra Timor?
            Det är det jag vill ha ett ja eller nej på.
          </note>
          <note>
            Sedan till det här med sexuell läggning. Det är intressant att
            höra om detta. Hur tänker ni? Vad gör socialdemokraterna, vad
            gör regeringen, för att åstadkomma ändrade förutsättningar? Det
            är precis det som vi också vill, vi reservanter, att det ska bli
            ändrade förutsättningar. Vi menar att man måste jobba tydligt
            och visa att det här är en fråga som vi tycker är viktig. Om vi
            driver den till omröstning eller inte är kanske inte det väsentliga,
            men vi borde ändå ta upp frågan i FN och jobba med den. Det är
            det som är det mest angelägna. Vad gör då regeringen, och hur
            tänker sig Marianne Jönsson att detta rent konkret ska gå till?
            Det fick jag inget svar på.
          </note>
          <note type="speaker">
            Anf. 68 MARIANNE JÖNSSON (s) replik:
          </note>
          <note>
            Fru talman! Det är väl känt att Sverige driver den här linjen
            i alla internationella sammanhang, alltså att diskriminering och
            bestraffning av personer på grund av sexuell läggning står i strid
            med den grundläggande principen om alla människors lika värde
            och rättigheter. Det här driver vi i kontakten med biståndsländer
            och kandidatländer för att så småningom komma fram till målet
            att man känner att det inom
          </note>
          <note>
            FN finns en majoritet och att det på det sättet kan fattas ett
            beslut.
          </note>
          <note>
            Jag tyckte inte heller att jag fick något riktigt svar på mina
            frågor. Det får väl anstå till nästa gång.
          </note>
          <note>
            Anf. 69 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Först vill jag kommentera den reservation som jag
            står bakom tillsammans med moderaterna om flygförbudszonen. Det
            är ju ofta så att man hör människor säga: Varför gör inte FN något?
            Det gäller t.ex. när det sker massmord på människor, som i det
            här fallet kurderna. Det är klart, skulle inte den här skyddszonen
            finnas - vi har pratat mycket om folkutrotning här i dag - är
            det en folkutrotning på gång. Det är just detta som vi måste förhindra.
          </note>
          <note>
            Sedan begärde jag också ordet för att gå vidare på samma tema
            som Marianne Andersson egentligen.
          </note>
          <note>
            Jag är inte riktigt nöjd med det svar som hon fick. Det är ju
            så att FN:s stadga om de mänskliga rättigheterna tar upp sådant
            som ras, hudfärg, kön, språk, religion, politisk och annan uppfattning
            osv. Vad vi vill är att man ska förtydliga att det också gäller
            sexuell läggning. Detta är ett jätteproblem i många länder. Det
            är fängslanden och förföljelser. T.o.m. dödsstraff förekommer
            på det här området.
          </note>
          <note>
            Jag förstår inte riktigt resonemanget att det inte är läge att
            driva frågan nu. Då är frågan: När är det läge att göra det? När
            uppstår det läget?
          </note>
          <note type="speaker">
            Anf. 70 MARIANNE JÖNSSON (s) replik:
          </note>
          <note>
            Fru talman! Jo, det är läge att driva frågan, men inte till en
            omröstning som motionärerna vill. Det är det som vi har regerat
            på i det här sammanhanget.
          </note>
          <note>
            Sedan tyckte jag att K-G Biörsmark mycket enkelt slank undan
            ansvaret för att ni har ett ställningstagande där ni menar att
            man kan göra precis som man vill och att man bara kan strunta
            i FN-stadgan. Är det så
          </note>
          <note>
            K-G Biörsmark ser på FN:s principer?
          </note>
          <note>
            Anf. 71 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Det är det naturligtvis inte. Vi har haft den här
            diskussionen många gånger, och jag vet att vi har olika uppfattningar
            även på det här området.
          </note>
          <note>
            Vi har ju från vår sida arbetat för att ändra FN-
          </note>
          <note>
            stadgan så att man ska kunna gå in i interna konflikter med ett
            FN-mandat. Det kan man inte göra i dag. Det har även gällt agerandet
            från EU:s sida, att man kan agera enligt FN:s principer. Här är
            det faktiskt fråga om folkmord.
          </note>
          <note>
            Sedan vill jag gå tillbaka till den fråga som jag egentligen
            inte fick svar på. Marianne Jönsson säger att man inte ska driva
            det här till omröstning för man vet att man förlorar. Tänk om
            vi hade den attityden här i kammaren! Jag vet ofta att jag ska
            förlora omröstningar här. Jag gör det i fråga om det här betänkandet
            i dag och jag gör det i andra sammanhang.
          </note>
          <note>
            Skulle det betyda att jag inte skulle driva frågorna?
          </note>
          <note>
            Det finns en opinionsbildande del i detta att argumentera och
            votera. Eventuellt förlorar man sin votering. Men det betyder
            inte att man har gjort ett felaktigt eller dåligt arbete. Tvärtom
            är det kanske då det blir tydligt, när man sätter sig i FN och
            voterar om detta eller försöker driva fram det till en votering.
          </note>
          <note>
            Varför driver vissa länder frågor år ut och år in och förlorar?
            Man vinner kanske det ena landet efter det andra. Det är ju så
            opinionsbildning och politiskt arbete går till.
          </note>
          <note>
            Jag förstår inte resonemanget att det skulle vara något konstigt
            att man driver det här för att man vet att man ska förlora en
            votering. I en demokratisk process är det helt naturligt att man
            gör så.
          </note>
          <note type="speaker">
            Anf. 72 MARIANNE JÖNSSON (s) replik:
          </note>
          <note>
            Fru talman! Men K-G Biörsmark, vilka är det som blir förlorarna
            om man driver frågan till sin spets? Jo, det är just de homosexuella.
            Det är just dem som vi vill värna. Det är för dem vi vill driva
            frågan om att man inte ska diskriminera och bestraffa. Vi har
            inte samma uppfattning, K-G Biörsmark.
          </note>
          <note type="speaker">
            Anf. 73 MURAD ARTIN (v) replik:
          </note>
          <note>
            Fru talman! Jag har egentligen två frågor till Marianne Jönsson.
            Den ena handlar om Turkiet och den andra handlar om Irak. Jag
            tar först upp frågan om
          </note>
          <note>
            Turkiet. Lennart Värmby, riksdagsledamot för Vänsterpartiet,
            Jonas Sjöstedt, EU-parlamentariker för
          </note>
          <note>
            Vänsterpartiet, Yilmaz Kerimo, riksdagsledamot för
          </note>
          <note>
            Socialdemokraterna och Carina Hägg, likaså, har varit i Turkiet
            och bevakat rättegången mot den syrisk-ortodoxa prästen Yusuf
            Akbulut. Jag hoppas att
          </note>
          <note>
            Marianne Jönsson vet varför Yusuf Akbulut har anklagats.
          </note>
          <note>
            Det har kommit flera brev just från den turkiska ambassadören.
            Jag har breven här. Jag har också propaganda som kommer från Turkiet,
            som är från den turkiska staten direkt till utskottsledamöterna.
          </note>
          <note>
            Också Marianne Jönsson har fått det här. Där står det om folkmordet
            på assyrier/syrianer och kaldéer att vi ska rösta mot denna motion.
            Man uppmanar precis alla riksdagsledamöter som sitter i utrikesutskottet
            att rösta mot. Man säger att detta är en tragisk händelse, enligt
            de papper som finns här. Det står också att vi ska lämna detta
            åt historiker och att inte politiker ska fatta beslut om detta.
          </note>
          <note>
            Det är precis det som Marianne Jönsson också säger. Just de orden
            står i betänkandet, att det är en tragisk händelse, att detta
            inte har hänt. Samtidigt säger Marianne Jönsson att hon inte förnekar
            att det är ett folkmord. Men varför säger man inte detta i betänkandet?
          </note>
          <note type="speaker">
            Anf. 74 MARIANNE JÖNSSON (s) replik:
          </note>
          <note>
            Fru talman! Det har jag ju förklarat för Murad
          </note>
          <note>
            Artin för en lite stund sedan. Jag har sagt att folkmord är ett
            definierat folkrättsligt begrepp och att man inte kan använda
            det hur som helst. Man måste ha en bevisning.
          </note>
          <note>
            Nu frågar jag Murad Artin: Vilka belägg har Murad Artin för att
            kunna konstatera detta? Denna motion har ju väckt en känslostorm
            som Murad Artin måste ta ansvar för.
          </note>
          <note>
            Allt det som vi har sagt i tidigare betänkanden i denna fråga
            är ju inte utraderat. Den uppfattning som vi har i denna fråga
            finns ju med.
          </note>
          <note type="speaker">
            Anf. 75 MURAD ARTIN (v) replik:
          </note>
          <note>
            Fru talman! Marianne Jönsson vill ha bevis. Yilmaz Kerimo som
            sitter här är ett bevis. Han är assyrier, och hans farföräldrar
            blev utplånade av just det ottomanska riket. Andra assyrier/syrianer
            och armenier som inte finns i dag i Turkiet är bevis på att det
            har varit en utplåning av just dessa folkgrupper. Det var flera
            miljoner som bodde i området. I dag finns det bara 50 000. Detta
            är bevis.
          </note>
          <note>
            Marianne Jönsson säger att hon inte förnekar det.
          </note>
          <note>
            Men när det gäller de ord som finns i propagandan som kommer
            från den turkiska staten så stod det i betänkandet att det är
            en tragedi, precis samma ord.
          </note>
          <note>
            Min andra fråga handlar om Irak. Det är bra att
          </note>
          <note>
            Marianne Jönsson tar upp detta. Jag stöder till punkt och pricka
            det som hon har sagt när det gäller moderater och folkpartister,
            att de stöder bombningarna av
          </note>
          <note>
            Irak.
          </note>
          <note>
            Marianne Jönsson säger också att hon tycker att sanktionerna
            som de är utformade i dag inte är bra.
          </note>
          <note>
            Men varför är Marianne Jönsson och socialdemokraterna inte beredda
            att jobba aktivt för att sanktionerna ska hävas och ersättas med
            andra sanktionsmetoder?
          </note>
          <note>
            De nuvarande sanktionerna är vidriga och drabbar det irakiska
            folket. En och en halv miljon människor har dött på grund av dessa
            sanktioner.
          </note>
          <note type="speaker">
            Anf. 76 MARIANNE JÖNSSON (s) replik:
          </note>
          <note>
            Fru talman! I detta sammanhang har vi ingen annan uppfattning.
            Men jag vill påstå att Sverige är drivande i frågan att förändra
            sanktionerna. Men vi kan inte låta sanktionerna upphöra helt utan
            att vi får en motprestation av Saddam Hussein. Vi får inte glömma
            varför de infördes. Men vi arbetar aktivt med att förändra och
            försöka specialisera sanktionerna så att de verkligen drabbar
            regimen och inte folket. Det arbetet pågår, och jag sade också
            att jag hoppas att vi snart får se ett resultat.
          </note>
          <note>
            Jag ska sedan återgå till frågan om assyrier/syrianer. Jag tyckte
            inte att jag fick något tillfredsställande svar på min fråga,
            vilka belägg som Murad
          </note>
          <note>
            Artin har. I stället försöker Murad Artin att få det att se ut
            som om Turkiet har påverkat min inställning.
          </note>
          <note>
            Sveriges inställning när det gäller Turkiet är mycket väl känd.
            Det är också mycket väl känt att vår utrikesminister har gjort
            flera besök i Turkiet för att där påtala de kränkningar av mänskliga
            rättigheter och den diskriminering som förekommer mot minoriteter.
          </note>
          <note>
            Jag tycker att det var ett ganska fult påhopp.
          </note>
          <note>
            Jag vill också fråga hur vi ska kunna kräva en noggrann efterlevnad
            av folkrätten från Turkiets sida om vi samtidigt slarvar med de
            begrepp som handlar om det folkrättsliga.
          </note>
          <note>
            Anf. 77 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Jag vill också ta upp frågan om kurdernas situation
            och regeringens agerande i Turkiet.
          </note>
          <note>
            Vi påpekar ju från utskottets sida att det är ett problem fortsättningsvis
            i Turkiet när det gäller mänskliga rättigheter. Då vill jag veta
            lite grann hur det socialdemokratiska partiet och regeringen tänker
            agera inom EU när det gäller Turkiet som ansökarland. Det som
            vi har sett är att man har varit ganska tystlåten i
          </note>
          <note>
            Turkietfrågan efter att Turkiet antogs som ett tänkbart medlemsland
            i EU. Jag skulle vilja ha en redogörelse för hur man agerar för
            att Turkiet ska leva upp till kraven på mänskliga rättigheter.
          </note>
          <note type="speaker">
            Anf. 78 MARIANNE JÖNSSON (s) replik:
          </note>
          <note>
            Fru talman! Marianne Samuelssons fråga förvånar mig väldigt mycket.
            Det är ju ingen hemlighet, som jag tidigare nämnde, att vår utrikesminister
            har gjort flera resor till Turkiet och där försökt påverka Turkiet
            att verkligen efterleva kraven i Köpenhamnskriterierna som handlar
            om mänskliga rättigheter, att inte diskriminera minoriteter, osv.
          </note>
          <note>
            Marianne Samuelsson har fogat en reservation till betänkandet
            som jag tycker bygger på ett väldigt otydligt yrkande. Den handlar
            nämligen om att man vill att det ska utses ett sändebud. Jag måste
            fråga
          </note>
          <note>
            Marianne Samuelsson: Vilket sändebud handlar det om, varifrån
            ska detta sändebud sändas, och hur är det tänkt när det gäller
            den frågan?
          </note>
          <note>
            Anf. 79 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Jag tycker inte att jag blev särskilt mycket klokare
            när det gäller vad regeringen gör annat än att Anna Lindh har
            varit i Turkiet ett flertal gånger. Det är väl fler som har varit
            i Turkiet, och alla har inte varit särskilt nöjda när de har kommit
            hem i fråga om vad Turkiet i dag gör när det gäller mänskliga
            rättigheter utan snarare varit väldigt upprörda över att det görs
            alldeles för lite. Jag tycker alltså inte att jag fick svar på
            min fråga när det gäller hur regeringen agerar för att Turkiet
            ska leva upp till kraven på mänskliga rättigheter för att över
            huvud taget vara värdigt att ingå i EU. Detta är ju oerhört viktigt,
            eftersom det är nu som man har en möjlighet, som jag ser det,
            att ändå försöka förändra och påverka
          </note>
          <note>
            Turkiet när det gäller dessa frågor om mänskliga rättigheter
            och framför allt hur man hanterar den kurdiska befolkningen i
            detta sammanhang.
          </note>
          <note>
            Jag tycker att det är ganska tydligt när vi säger att det behövs
            ett särskilt FN-sändebud som bevakar de mänskliga rättigheterna
            i Turkiet. Det har ju socialdemokraterna i det här fallet inte
            tyckt. Det räcker tydligen att Anna Lindh åker dit då och då.
            Vi skulle vilja ha en kontinuerlig bevakning som finns på plats
            hela tiden.
          </note>
          <note type="speaker">
            Anf. 80 MARIANNE JÖNSSON (s) replik:
          </note>
          <note>
            Fru talman! Jag vill ändå påstå att Sverige är mer pådrivande
            när det gäller mänskliga rättigheter i Turkiet än andra länder.
            Och det som Marianne Samuelsson säger är mycket riktigt, nämligen
            att många av oss har besökt Turkiet och kan rapportera om de problem
            som förekommer. Och det är väl bra att de kommer fram i ljuset.
          </note>
          <note>
            Sedan tyckte jag inte att jag fick något besked om det särskilda
            sändebudet. Det är väldigt otydligt. Är det EU, OSSE eller FN
            som ska utse särskilda sändebud? Det kan ju inte vara Sverige.
            Sverige har ingen möjlighet att utse ett sändebud på det sättet.
            Det är inte så det fungerar. Dessutom får dessa sändebud vanligtvis
            inte komma in i dessa länder utan måste operera utanför. Jag tycker
            att den kontakt som vi har med Turkiet är god och innebär att
            vi har en bra dialog med Turkiet i dessa frågor.
          </note>
          <note type="speaker">
            Anf. 81 JAN ERIK ÅGREN (kd):
          </note>
          <note>
            Fru talman! Vi som bor och lever i Sverige har det bra på många
            sätt. Vi får fritt uttrycka våra politiska åsikter. Vi har såväl
            medborgerliga och civila som ekonomiska, kulturella och sociala
            rättigheter. Vi vet mycket väl att det inte alls är så runtom
            i världen.
          </note>
          <note>
            Det är bra att vi i riksdagen är någorlunda överens om de mänskliga
            rättigheterna och att det finns en stor samsyn om vikten av att
            driva dessa frågor. Vi jobbar hårt för att fler människor i världen
            ska kunna få sina mänskliga rättigheter garanterade. Det är nödvändigt
            och bra.
          </note>
          <note>
            Jag skulle kunna stå här i dag och rada upp en mängd olika fall
            både från Sverige och från andra håll i världen, människoöden
            som jag har stött på, och jag tror att ni andra har sådana exempel,
            och som gör att jag känner att det behövs ett engagemang och allt
            inte fungerar som det borde. Det är viktigt för oss politiker
            att ta itu med de enskilda människornas livsöden.
          </note>
          <note>
            Det är därför som vi finns, skulle man kunna säga.
          </note>
          <note>
            Jag tänkte i debatten fokusera mer generella politiska frågor.
            Innan jag går in på det vill lyfta fram de olika frivilligorganisationer
            som arbetar för enskilda människors rättigheter: Amnesty International,
            Individuell Människohjälp, Röda korset, Rädda Barnen,
          </note>
          <note>
            Lutherhjälpen, Caritas, Diakonia m.fl. vars företrädare vi möter
            runtom i världen och också här hemma.
          </note>
          <note>
            Flera av oss är säkert engagerade i dessa organisationer. De
            gör en jätteinsats för de mänskliga rättigheterna.
          </note>
          <note>
            Jag skulle vilja först lyfta upp frågan om mänskliga rättigheter
            ur ett ideologiskt perspektiv och sedan diskutera några områden
            som vi kristdemokrater särskilt vill betona och vissa fall där
            regeringen kunde göra mera.
          </note>
          <note>
            Låt mig börja med att konstatera att vi ofta hänvisar till de
            mänskliga rättigheterna, men mera sällan konkretiseras diskussionen.
            Vad är mänskliga rättigheter, vilka är de och vad betyder de?
            Vilka problem skapar rättigheterna i sin relation till varandra?
            Jag tror att det behövs en betydligt mer teoretisk och ideologisk
            diskussion om mänskliga rättigheter. Finns det universella rättigheter,
            eller är de kulturellt betingade? Vad innebär utvecklandet av
            en global etik?
          </note>
          <note>
            Vilka rättigheter är absoluta, och vilka är underordnade eller
            beroende av varandra?
          </note>
          <note>
            Vi kristdemokrater menar att en viktig utgångspunkt är att mänskliga
            rättigheter och grundläggande friheter är något som tillkommer
            alla människor i samma utsträckning. De mänskliga rättigheterna
            är odelbara och beroende av varandra. Det innebär bl.a.
          </note>
          <note>
            att rättigheterna inom de ekonomiska, sociala och politiska områdena
            är lika viktiga som de inom de medborgerliga, civila och politiska
            områdena. Inte förrän alla rättigheter garanteras värnas människovärdet
            fullständigt.
          </note>
          <note>
            Även om det finns stora skillnader mellan olika kulturer och
            religioner menar vi att det finns vissa grundläggande värden som
            är giltiga inom de flesta kulturer. Att kulturer och religioner
            skiljer sig åt vad gäller seder och bruk behöver inte innebära
            att de skiljer sig åt vad gäller grundläggande värden och normer.
            Dessutom måste frågan om vilka värden och normer som kulturer
            och religioner i praktiken har skiljas från frågan om dess giltighet.
          </note>
          <note>
            Risken med att vi inte djupare diskuterar den ideologiska dimensionen
            om de mänskliga rättigheterna är att alla kan hänvisa till dem
            som politiska slagord.
          </note>
          <note>
            Men det är faktiskt så att mänskliga rättigheter är ett tydligt
            icke-socialistiskt begrepp. Mänskliga rättigheter har sitt ursprung
            i individens rättigheter gentemot staten. I det socialdemokratiska
            Sverige talas det ofta om principen lika för alla. I stället för
            att detta alltid betyder lika möjligheter för alla blir resultatet
            ibland en begränsande likriktning. Som motsats handlar mänskliga
            rättigheter, såsom de uttrycks i olika FN-deklarationer, om individen
            och hennes eller hans möjligheter att förverkligas, utvecklas
            och leva i gemenskap med andra. Människor är olika och behöver
            olika möjligheter att utvecklas.
          </note>
          <note>
            Fru talman! Det råder ingen tvekan om att regeringen arbetar
            för mänskliga rättigheter. Skrivelser om mänskliga rättigheter
            i svensk utrikespolitik och mänskliga rättigheter i utvecklingssamarbetet
            är ett bevis på att det i ord finns en god vilja, och jag tror
            att det är lite mer än så. Dessutom säger vi ofta att mänskliga
            rättigheter ska genomsyra hela politiken, i alla olika områden
            och i alla dess olika vinklar. Men ibland hänger ord och handling
            inte riktigt ihop. Jag skulle vilja visa på några saker här hemma.
          </note>
          <note>
            Mänskliga rättigheter kränks i hela världen, och
          </note>
          <note>
            Sverige är tyvärr inget undantag. Vi har blivit kritiserade i
            Europadomstolen för kränkningar av privatlivet, skyddsstatus mot
            staten, äganderätten och individens rätt att driva fall mot staten.
            Vi har dessutom i
          </note>
          <note>
            Sverige blivit kritiserade av bl.a. Rädda Barnen för att inte
            uppfylla barnkonventionen. Vi är också det land som har fällts
            flest gånger i FN:s kommitté mot tortyr. Det måste kunna bli mycket
            bättre också i Sverige, även om situationen är mycket bättre här
            än i de flesta andra länder. Om vi med trovärdighet ska gå ut
            i världen och kämpa för mänskliga rättigheter måste vi sopa rent
            framför egen dörr också.
          </note>
          <note>
            Sverige saknar en nationell handlingsplan för mänskliga rättigheter.
            Vi kristdemokrater har flera gånger påpekat detta för regeringen.
            Vid en FN-
          </note>
          <note>
            konferens 1993 uppmanades alla FN:s medlemsländer att göra nationella
            handlingsplaner för mänskliga rättigheter. Sverige har tyvärr
            släpat efter i det arbetet och i stället sänt årliga, vad man
            skulle kunna kalla, glädjerapporter om hur bra allt är ställt
            i Sverige. Nu arbetar i alla fall en interdepartemental arbetsgrupp
            med att ta fram en nationell handlingsplan för Sverige. Det är
            bra. Vi ser fram emot den och hoppas att den blir tydlig, konkret
            och att där erkänns bristerna i vårt svenska samhälle. Det är
            synd att regeringen inte har valt att inbjuda riksdagspartierna
            i detta arbete, men det kanske ligger i linje med socialdemokratisk
            tradition att inte göra det.
          </note>
          <note>
            Fru talman! På den internationella arenan finns det oändligt
            mycket att säga om de mänskliga rättigheterna. Dödsstraffet finns
            kvar i många länder, människor torteras på många ställen, politiska
            friheter är begränsade och minoriteters rättigheter förtrycks
            av ledande folkgrupper. För att nämna några länder tänker jag
            på situationen i Indonesien, Ryssland med
          </note>
          <note>
            Tjetjenien, Colombia, Kina. Listan skulle kunna göras lång, alltför
            lång, om man räknade upp alla länder.
          </note>
          <note>
            Jag kan inte heller låta bli att tänka på Sudan. Vi kristdemokrater
            försöker sedan en tid att få den svenska regeringen att uppmärksamma
            denna glömda konflikt, ofta kallad för världens största inbördeskrig.
          </note>
          <note>
            I 18 år har kriget pågått, med över 2 miljoner dödade och mer
            än 4 miljoner människor på flykt. Regeringen bombar civilbefolkningen,
            och med oljepengar blir stridsutrustningen alltmer sofistikerad.
          </note>
          <note>
            Detta leder mig in på en av de stora utmaningarna inför framtiden
            i vårt globala samhälle. Det gäller att inse att alla människor
            och aktörer har ett ansvar för samhällsutvecklingen, mänskliga
            rättigheter och miljön.
          </note>
          <note>
            Det gäller regeringar organisationer, företag eller enskilda
            människor. Det duger därför inte att säga som Lundin Oil, att
            man bara bryr sig om att borra efter olja. Om företags olika investeringar
            leder till social degradering, brott mot mänskliga rättigheter
            och en sämre miljö, då måste vi säga ifrån.
          </note>
          <note>
            När det gäller fallet Sudan och exemplet Lundin
          </note>
          <note>
            Oil är det naturligtvis bra med ekonomiska investeringar. Det
            är detta som i längden kan skapa utveckling och framtidshopp i
            landet, men det får inte ske på bekostnad av att människovärdet
            kränks så brutalt och av att människoliv spills. Först fred och
            mänskliga rättigheter, sedan ekonomiska investeringar och utveckling.
            Företagen kan spela en viktig roll. Den svenska regeringen borde
            lära av Kofi Annan och
          </note>
          <note>
            Global Compact som har bildats inom FN - ett samarbete mellan
            regeringar, internationella organisationer och företag för att
            slå fast etiska koder och främja utveckling, mänskliga rättigheter
            och miljön.
          </note>
          <note>
            Fru talman! Låt mig belysa en annan dimension av arbetet med
            mänskliga rättigheter och dess koppling till bistånd och utvecklingssamarbetet.
            Mänskliga rättigheter och utveckling delar en gemensam vision
            och ett gemensamt mål, nämligen att garantera frihet, välstånd
            och ett människovärde för alla. Inom biståndspolitiken borde mänskliga
            rättigheter vara såväl ett medel som ett mål. Ekonomisk och social
            utveckling är nödvändigt för att man ska kunna uppleva mänskliga
            rättigheter, och mänskliga rättigheter är en förutsättning för
            tillväxt och utveckling.
          </note>
          <note>
            Även om den svenska regeringen talar om ett rättighetsbaserat
            bistånd tror jag att vi ännu tydligare måste lyfta biståndet för
            demokrati och mänskliga rättigheter. Det är alldeles för dåligt
            i dag. Vi fokuserar alltför ofta på det materiella biståndet och
            glömmer de viktiga grundläggande förutsättningarna för att samhällsresurserna
            ska kunna fördelas och åtnjutas av så många som möjligt, nämligen
            en demokratisk samhällsstyrning och en god respekt för mänskliga
            rättigheter. Mänskliga rättigheter är ett mål i sig.
          </note>
          <note>
            Ett annat område där vi måste lyfta MR-
          </note>
          <note>
            perspektivet är säkerhetspolitiken. Alltför ofta talar regeringen,
            och ibland även vänstern, om folkrätten som något statiskt och
            om FN-stadgan i begränsande termer. I stället för att fokusera
            på grova brott mot mänskliga rättigheter och vad vi kan göra för
            att skydda människor i nöd hänvisar regeringen till den föråldrade
            säkerhetsdoktrinen och en folkrätt i restriktiva termer.
          </note>
          <note>
            Nej, regeringen borde hårdare driva en rättsutveckling som sätter
            människors säkerhet i centrum och inte enbart staters säkerhet.
            Vi kan inte tillåta att envåldshärskare bakom suveränitetsprinciper
            förbryter sig mot enskilda människor, och vi kan inte stillatigande
            se på när folkmord sker, det kan väl ingen göra.
          </note>
          <note>
            En viktig del av vår diskussion i dag har handlat om den historiska
            synen på folkmorden på assyrier, syrianer, kaldéer och armenier.
            Där har vi kristdemokrater inte ansett utskottsmajoritetens skrivning
            tillräckligt tydlig och klar. Därför har vi bifogat ett särskilt
            yttrande som också Centern och Folkpartiet har ställt sig bakom,
            som vi här har hört. I yttrandet skriver vi:
          </note>
          <note>
            "Det är viktigt att det genomförs en förutsättningslös och oberoende
            internationell forskning om de folkmord som drabbade minoriteterna
            i det ottomanska riket. Den turkiska regeringen har, liksom alla
            regeringar, ett ansvar att uppmuntra och underlätta historisk
            forskning samt fritt tillträde till historiska arkiv. Vi menar
            att det är viktigt för Turkiets anpassning till EU att visa stor
            öppenhet när det gäller klarläggande av händelser av stor vikt
            i landets tidigare historia. Ger ovan nämnda forskning belägg
            för misstankarna om folkmord även på assyrier/syrianer liksom
            kaldéer måste detta också erkännas av Sverige och världssamfundet."
            Vi kristdemokrater kommer att rösta "gult" när den frågan kommer
            upp till omröstning i dag.
          </note>
          <note>
            I det här sammanhanget vill jag också nämna att vi kristdemokrater
            har skickat ett protestbrev till den turkiske ambassadören när
            det gäller rättegången mot fader Yusuf Akbulut från Diyarbakir
            där vi kräver att rättegången mot honom måste läggas ned. Det
            måste finnas yttrandefrihet i Turkiet. Det som nu håller på att
            ske är ett tydligt exempel på att yttrandefriheten inte fungerar.
          </note>
          <note>
            Fru talman! Avslutningsvis är det två viktiga principer som jag
            vill belysa. Till att börja med behövs det ett skifte och en attitydförändring
            när det gäller inställningen till det internationella arbetet
            med de mänskliga rättigheterna. Alldeles för ofta har det handlat
            om att peka ut syndaren, bestraffa dem som inte följer normen
            och att införa sanktioner mot dem som bryter mot de mänskliga
            rättigheterna.
          </note>
          <note>
            Det är naturligtvis viktigt att det finns rättsliga åtgärder
            att vidta då brott mot internationella lagar begås, men när det
            gäller att främja mänskliga rättigheter behövs det en ökad användning
            av positiva verkningsmedel. Samarbete och stöd måste bli mera
            av ett ledord.
          </note>
          <note>
            Sedan tror jag att lika viktigt som det är att främja mänskliga
            rättigheter är det att öka förståelsen för andra kulturer och
            regioner. Det finns en uppenbar risk att FN-konventionerna uppfattas
            som enbart eller alltför västerländska. Därför måste spridningen
            av de mänskliga rättigheterna kombineras med strukturer för ett
            interkulturellt utbyte. Det behövs även en ödmjukhet inför andra
            människors kulturella seder och bruk. Olika metoder och tillvägagångssätt
            i andra länder behöver inte betyda skillnader i värdegrund eller
            i synen på mänskliga rättigheter. Olika demokratiska samhällssystem
            behöver inte betyda att rätten till politisk delaktighet och åsiktsfrihet
            kränks. Olika välfärdsmodeller och olika skolsystem behöver inte
            heller betyda att rätten till ekonomisk utveckling och utbildning
            inte respekteras.
          </note>
          <note>
            I arbetet för de mänskliga rättigheterna måste vi drivas av både
            kamplust och samarbetsvilja, liksom av både ödmjukhet och förståelse
            inför andra människors kulturer. Alla människors lika värde gäller!
          </note>
          <note>
            Avslutningsvis vill jag säga att när det gäller reservation 8
            under mom. 63 stöder också vi kristdemokrater den reservationen.
            Vi står också bakom det särskilda yttrandet som gäller utvecklingen
            i Kuba. I
          </note>
          <note>
            övrigt stöder vi utskottets förslag i betänkandet.
          </note>
          <note type="speaker">
            Anf. 82 MURAD ARTIN (v) replik:
          </note>
          <note>
            Fru talman! Det är bra att Jan Erik Ågren tar upp fallet med
            prästen Yusuf Akbulut. I flera pressmeddelanden har alla riksdagspartier
            skrivit under uppmaningen om stöd för Yusuf Akbulut och att åtalet
            mot honom ska läggas ned.
          </note>
          <note>
            Partiledaren för Kristdemokraterna, Alf Svensson, har tillsammans
            med bl.a. historiker skrivit under ett upprop där man erkänner
            att det har skett ett folkmord på armenier, syrianer, assyrier
            och kaldéer. Det stod klart och tydligt att det var ett historiskt
            faktum och att Turkiet bör erkänna att detta folkmord har skett.
            Varför gör Jan Erik Ågren en annan bedömning än partiledaren Alf
            Svensson?
          </note>
          <note type="speaker">
            Anf. 83 JAN ERIK ÅGREN (kd) replik:
          </note>
          <note>
            Fru talman! Det är riktigt och viktigt att vi agerar i fallet
            fader Yusuf Akbulut. Det finns inte skäl för att han ska dömas
            i en rättegång för det som han har sagt. Vi måste fortsätta att
            agera tills han släpps fri igen, och vi ska använda alla goda
            tänkbara medel som finns för det. Jag tycker att det är väldigt
            bra att vi har så bred uppslutning kring detta.
          </note>
          <note>
            När det gäller frågan om folkmord vet jag inte vilket brev som
            Murad Artin åsyftar. Men jag kan säga att vi i utskottet ser det
            som väldigt viktigt att vi klarar ut den här frågan. Man skulle
            kunna säga att det har blivit som ett öppet sår som vi måste rensa
            upp för att det ska kunna läka. Men vi har bedömt att det bästa
            sättet att göra det är, som vi nämner i det särskilda yttrandet,
            att se till att vi har mer fakta på fötterna för att vi ska kunna
            hävda och besluta detta i riksdagen. För att det ska få tyngd
            är det också viktigt att vi är eniga i utskottet, men det blev
            vi inte. Det fanns inte underlag för det i de diskussioner som
            vi hade, och vi har inte sett de belägg som jag menar behövs för
            att vi ska kunna göra det ställningstagandet.
          </note>
          <note>
            Jag tror att det har begåtts ett folkmord, men jag har inte de
            bevis som jag behöver för att kunna ställa mig bakom reservationen.
          </note>
          <note type="speaker">
            Anf. 84 MURAD ARTIN (v) replik:
          </note>
          <note>
            Fru talman! Jag tycker att det är bra att Jan Erik har protesterat
            mot den turkiske ambassadörens brev som han har skickat till utrikesutskottets
            ledamöter, där han skriver att vi ska rösta emot en sådan motion.
          </note>
          <note>
            Turkiet blandar sig i vad vi ska säga här i riksdagen när de
            inte har något med det att göra.
          </note>
          <note>
            När vi förra året behandlade en motion som handlade om armenierna
            var vi eniga, precis som Jan
          </note>
          <note>
            Erik Ågren säger. Det här är en del av det folkmord som drabbade
            just assyrier, syrianer och kaldéer.
          </note>
          <note>
            Yusuf Akbulut är anklagad just för att han sagt detta.
          </note>
          <note>
            Varför gör ni inte samma bedömning som ni gjorde förra året?
            Det är beklagligt att kristdemokraterna inte gör det.
          </note>
          <note type="speaker">
            Anf. 85 JAN ERIK ÅGREN (kd) replik:
          </note>
          <note>
            Fru talman! Jag vill ytterligare till det som jag sade om behandlingen
            av fader Yusuf Akbulut säga att vi har bett att få träffa ambassadören
            för att få en diskussion med honom. Sedan vill jag tillägga att
            även jag har varit i Turkiet och Diyarbakir ett antal gånger just
            på grund av min oro för de brott mot mänskliga rättigheter som
            jag uppfattar begås där.
          </note>
          <note>
            Det är viktigt att det som vi säger och gör från utskott och
            riksdag inte får ge anledning att uppfattas som att vi faller
            undan för påtryckningar, hot eller uppfattningar utifrån, utan
            vi måste ta ställning utifrån det faktaunderlag som vi har och
            som vi kan bedöma är objektivt, giltigt och riktigt.
          </note>
          <note>
            Jag tycker också att det är viktigt när vi tar ställning att
            vi försöker att se hur vi kan komma fram till en lösning på frågan.
            Det viktigaste är inte att göra en markering som inte leder till
            ett resultat, utan det är att försöka att se till att vi får ett
            faktaunderlag som gör att vi gemensamt i riksdagen kan fastställa
            om en sådan utredning som vi förordar handlar om folkmord. Då
            ska vi kunna vara helt överens i riksdagen och gå vidare med det.
            Då kan det också hända något i frågan om Turkiet.
          </note>
          <note type="speaker">
            Anf. 86 STEN TOLGFORS (m):
          </note>
          <note>
            Fru talman! Taiwan kan tjäna som modell och inspirationskälla
            för demokratiseringen av hela den kinesiska kultursfären. Taiwan
            är den första varaktiga och fullvärdiga demokratin i Kinas historia.
          </note>
          <note>
            När Taiwan på något decennium har gått från auktoritärt styre
            till demokrati och fria val med respekt för mänskliga fri- och
            rättigheter, har ledarna i
          </note>
          <note>
            Peking sökt befästa sin makt med våld och förtryck.
          </note>
          <note>
            När Folkrepubliken Kina fortfarande har att ta steget till marknadsekonomiska
            institutioner har Taiwan redan nått fram. När jämställdheten i
            Taiwan har kommit så långt att 25 % av ministrarna är kvinnor,
            försvinner fortfarande tusentals och åter tusentals flickebarn
            i Kina.
          </note>
          <note>
            Att demokratiseringsprocessen i Taiwan verkligen är genomgripande
            visas av att oppositionen till det tidigare statsbärande partiet,
            Koumintang, har vunnit och erhållit landets högsta politiska ämbeten.
            Först vann han borgmästarposten i huvudstaden Tapiei och i senaste
            presidentvalet också presidentposten.
          </note>
          <note>
            När president Lee år 2000 överlämnade makten till oppositionens
            vinnande kandidat Chen Shui-bian stod det som symbol för mognaden
            i landets demokratiseringsprocess.
          </note>
          <note>
            Att Kina har försökt styra demokratiska val i grannlandet Taiwan
            är särskilt allvarligt. I stället för att respektera folkets vilja
            försöker Folkrepublikens regering att skrämma människor till efterrättelse.
          </note>
          <note>
            Taiwan visar också att sunda värden ger förutsättningar för långsiktig
            tillväxt. Landets betoning på småföretagande, kunskapsuppbyggnad
            och folkbildning, och sedan något decennium tillbaka demokrati,
            mänskliga rättigheter och marknadsekonomiska institutioner har
            grundlagt en lika långvarig som stark ekonomisk tillväxt. Taiwan
            är en av världens 20
          </note>
          <note>
            största ekonomier, vars handel är av stor betydelse för
          </note>
          <note>
            Sverige.
          </note>
          <note>
            I taiwanesisk utrikespolitik har Europa uppvärderats de senaste
            åren, vilket jag välkomnar. Det är centralt att Sverige och Europa
            kontinuerligt markerar sitt stöd för den taiwanesiska demokratin
            inom den gemensamma utrikes- och säkerhetspolitiken. Den är nämligen
            satt under hård press av Folkrepubliken
          </note>
          <note>
            Kina.
          </note>
          <note>
            När Taiwan 1996 höll sitt första fria presidentval hotade Kina
            landet med invasion, försatte armén i högsta beredskap, höll flottövningar
            i Taiwansundet, placerade ut robotar och avfyrade också missiler
            mot
          </note>
          <note>
            Taiwan. Sammanlagt lär det röra sig om 100 missiler som Kina
            har avsänt i Taiwansundet.
          </note>
          <note>
            Kina har också vid ett antal andra tillfällen gjort allt för
            att påverka valdebatten i Taiwan. Under det senaste presidentvalet,
            förra året, då bl.a. förhållandet till Kina diskuterades, hotades
            Taiwan ånyo med invasion och militära maktmedel. Men i stället
            för att huka under hoten genomförde Taiwan ytterligare ett lyckat
            demokratiskt presidentval. Demokratin stärktes därmed.
          </note>
          <note>
            Det som Kina fruktar är förmodligen det goda exemplets makt.
            Framgångssagan Taiwan visar att demokrati av västerländsk modell,
            marknadsekonomi och respekt för mänskliga rättigheter alldeles
            utmärkt låter sig kombineras med kinesisk kultur. Så varför ska
            bara dryga 20 miljoner kineser och inte 1,3 miljarder åtnjuta
            dessa värden?
          </note>
          <note>
            Sverige har och bör ha en ett-Kina-politik. Men
          </note>
          <note>
            Sverige bör inte behandla Kina och Taiwan som om de vore lika
            goda kålsupare. Sverige måste hävda yttrandefrihetens, demokratins
            och rättsstatens fundamentala och universella värden, liksom att
            hot om militärt våld från Folkrepublikens sida måste avvisas.
          </note>
          <note>
            De militära hoten kommer nämligen enbart från ett håll, och det
            är från Folkrepubliken Kina. Taiwan har inga offensiva ambitioner.
            Dem avskaffade man redan 1991, för tio år sedan, men Kina har
            dem fortfarande kvar.
          </note>
          <note>
            I alla sammanhang hyllar Sverige folkens rätt att i val välja
            sin väg. Detta gäller i all synnerhet för
          </note>
          <note>
            Taiwans folk som i fria val kan uttrycka sin uppfattning.
          </note>
          <note>
            Ledningen i Kina måste inse att man bara genom att demokratisera
            sitt land kan locka Taiwan till återförening. Många människor
            i Taiwan önskar en återförening med Kina, men knappast någon är
            beredd att offra demokratin och den personliga friheten för den.
          </note>
          <note>
            En återförening måste ske på demokratisk grund.
          </note>
          <note>
            Fru talman! Det är centralt att i alla sammanhang där det är
            möjligt låta Taiwan vara delaktigt i internationellt samarbete.
            Sjukdomar känner inga gränser.
          </note>
          <note>
            När det gäller kunskap, information och forskning om hälsofrågor
            är det extra viktigt med samarbete.
          </note>
          <note>
            Taiwan bör därför få komma med i samarbetet kring hälsofrågor
            i WTO.
          </note>
          <note>
            Fru talman! President Bush har valt att stärka kontakterna med
            och stödet för de asiatiska demokratierna Sydkorea, Japan och
            Taiwan under måttot
          </note>
          <note>
            "Vännerna först". Kina ses numera som en strategisk konkurrent
            som bör behandlas med betydande tydlighet. Jag tror att det ligger
            en del i detta. Kinas konventionella och nukleära upprustning,
            liksom de grava brott mot mänskliga rättigheter som regimen svarar
            för kräver stor tydlighet i omvärldens reaktioner.
          </note>
          <note>
            De problem som inte löses i dag kan komma att bli oöverstigliga
            i ett längre perspektiv.
          </note>
          <note>
            Att Kina har en snabb ekonomisk tillväxt och säkerligen kommer
            att ha stor betydelse som handelspartner i framtiden får inte
            tillåtas mildra kritik när sådan är befogad. Förhoppningar om
            framtiden gör inte att vi kan strunta i ansvar att påtala kränkningar
            av mänskliga rättigheter och landets militära rustningar. Kina
            ska mätas med samma måttstock som alla andra länder.
          </note>
          <note>
            Vi vet att oppositionella förtrycks, oliktänkande förtrycks och
            människor interneras och förföljs av regeringen. Yttrandefrihet
            finns över huvud taget inte.
          </note>
          <note>
            Tusentals människor fängslas för kontrarevolutionär verksamhet.
            200 000-250 000 personer, dvs. nästan en kvarts miljon, har fängslats
            och sänts till arbetsläger för att omskolas genom tvångsarbete.
            Det är något som är mycket lite uppmärksammat i vår del av världen.
          </note>
          <note>
            Kina är världens dominerande dödsstraffland.
          </note>
          <note>
            Över 1 700 människor dömdes år 1999 till döden i
          </note>
          <note>
            Kina. Vi vet att åtminstone 1 100 av dem verkligen avrättades.
            Drygt 27 000 personer dödsdömdes under
          </note>
          <note>
            90-talet. Fler än 18 000 avrättades också såvitt känt.
          </note>
          <note>
            Hur stora de verkliga siffrorna är vet ingen.
          </note>
          <note>
            Samtidigt som Sverige i EU måste reagera med stor tydlighet mot
            diktaturen i Folkrepubliken Kina måste vi uppmuntra handel som
            skapar välstånd, öppnar landet för kontakter, underbygger uppbyggnaden
            av marknadsekonomin och skapar kontakter som kan driva fram krav
            på demokrati. Det goda exemplets makt är stor.
          </note>
          <note>
            Sverige har tyvärr visat för mycket eftergivenhet genom åren
            mot Kina. Den taiwanesiske vicepresidenten nekades inresa i Sverige
            för några år sedan trots att han kom som vetenskapsman och inte
            som politiker. Det är inte acceptabelt. UD försökte att förutse,
            antecipera, Kinas reaktioner. Dessvärre är det fortfarande svårt
            att glömma statsministerns famösa uttalande om stabiliteten i
            politiken i Kina.
          </note>
          <note>
            Fru talman! Folkrepubliken Kina har nu 250 missiler riktade mot
            Taiwan längs Fujiankusten som
          </note>
          <note>
            Taiwan står närmast försvarslös inför. Enligt amerikanska uppgifter
            är antalet missiler ännu större, ca
          </note>
          <note>
            300, och antalet ökar med 50 per år. Amerikanska satelliter har
            också upptäckt en ny missilbas i
          </note>
          <note>
            Taiwans närhet. Till år 2005 avser Folkrepubliken
          </note>
          <note>
            Kina ha 600 missiler utplacerade längs sundet.
          </note>
          <note>
            Det visar att det är Kina som ensidigt driver upprustningen och
            utgör en destabiliserande faktor i regionen. Kina upprustar trots
            att styrkeförhållandena redan är ojämna. Kina har t.ex. 96 operativa
            ubåtar varav vissa högteknologiska medan Taiwan har fyra varav
            två är från 1946. Andra länder har förvisso större kärnvapenarsenaler
            än Kina. Men det är Kinas ambition som är intressant. Man arbetar
            aktivt för att skaffa sig ny kapacitet både vad gäller stridsspetsar
            och missilteknik.
          </note>
          <note>
            Att Sverige verkar för att stoppa Kinas upprustning och hoten
            mot grannar är en mycket angelägen uppgift för freden. Att Sverige
            verkar för att regeringen i Kina börjar behandla sina medborgare
            med full respekt för mänskliga fri- och rättigheter är också en
            avgörande fråga för den långsiktiga utvecklingen i regionen.
          </note>
          <note>
            Anf. 87 Andre vice talman EVA ZETTER-
          </note>
          <note>
            BERG (v):
          </note>
          <note>
            Fru talman! Mänskliga rättigheter är afrikanska rättigheter,
            de är också asiatiska rättigheter, de är europeiska rättigheter
            och de är amerikanska rättigheter. De tillhör inte någon regering,
            de är inte begränsade till någon kontinent. De är grundläggande
            och tillhör mänskligheten själv. Det är ett citat från
          </note>
          <note>
            FN:s generalsekreterare Kofi Annan som jag tycker är en god bakgrund
            till vår diskussion här i dag.
          </note>
          <note>
            Självklart är ämnet mänskliga rättigheter oerhört stort och vitt.
            Vi tänker kanske främst på de individuella rättigheterna som medborgare
            och den personliga friheten och yttrandefriheten. Men jag menar
            att vi definitivt också måste se till de grundläggande överlevnadskraven,
            dvs. grundläggande kollektiva krav.
          </note>
          <note>
            Där måste kampen mot fattigdomen, rätten till hälsa, utbildning,
            bostad, osv. finnas med.
          </note>
          <note>
            Vi vet att mänskliga rättigheter kränks men också respekteras
            världen över. Ingen världsdel går fri från anklagelser, allraminst
            Europa. Där har vi senast upplevt kriget på västra Balkan, som
            i dag återigen blossar upp i Makedonien. Men också Sverige har
            fått berättigad kritik.
          </note>
          <note>
            I detta betänkande har vi lyft fram frågor som tagits upp i olika
            motioner. Det är inte heltäckande.
          </note>
          <note>
            Varken jag eller någon annan av oss kan göra en heltäckande beskrivning
            av situationen runtom i världen. Murad Artin har här tidigare
            för Vänsterpartiets räkning lyft fram några av Vänsterpartiets
            krav. Det gäller bl.a. det viktiga kravet på ett erkännande av
            att det ägt rum ett folkmord på assyrier/syrianer och kaldéer.
            På samma sätt har utrikesutskottet i riksdagen tidigare tagit
            upp erkännande av folkmordet på armenier. Murad har också berört
            den viktiga frågan om sanktionerna mot Irak. Jag ska därför gå
            in på andra områden.
          </note>
          <note>
            Nyligen besökte utrikesutskottet Sida. Det var förstås inte första
            gången. Den här gången uppehöll vi oss i väldigt hög utsträckning
            vid frågan om bistånd och miljö, och miljö som mänskliga rättigheter.
            Det var väldigt viktigt att lyfta fram och se på hur nära sammanbunden
            frågan om miljö och hållbar utveckling är med mänskliga rättigheter.
          </note>
          <note>
            Vi har det aktuella exemplet med Sudan och det svenska företaget
            Lundin Oil i Sudan. Enligt de rapporter som inkommit från Amnesty
            m.fl. förefaller det som att man uppenbarligen har kränkt mänskliga
            rättigheter, bidragit till att stridigheter har kunnat föras och
            ökat i intensitet och bidragit till folkförflyttningar.
          </note>
          <note>
            Det är ingen ny fråga. Det vet vi alla som har intresserat oss
            för ämnet. Det gäller exempelvis Ken
          </note>
          <note>
            Saro-Wiwa i Nigeria, som blev avrättad år 1995. Vi har frågan
            om de stora dammarna runtom i världen.
          </note>
          <note>
            Urrádammen i Colombia har orsakat enorma problem för ursprungsbefolkningen,
            embera-katioindianerna m.fl.
          </note>
          <note>
            Vi har ett annat exempel med oljeledningar i
          </note>
          <note>
            Tchad och Kamerun som har varit aktuellt. Där har världsbanken
            med Sveriges goda minne gått in och understött byggandet av oljeledningar.
            Pengar har där använts direkt till att rusta upp arméer.
          </note>
          <note>
            Jag menar att vi måste fundera vidare på den här frågan. Vänsterpartiet
            har i motioner och i andra sammanhang lyft fram exempelvis Exportrådets
            viktiga funktion. Avsaknaden av insyn och parlamentariskt deltagande
            i besluten är uppenbart. Vi vill se en förändring just därför
            att miljö och hållbar utveckling hör ihop med mänskliga rättigheter.
          </note>
          <note>
            Fru talman! Jag vill peka på kvinnors och barns rättigheter.
            De är fundamentala, och de är allas mänskliga rättigheter. Vi
            har fortfarande år 2000, år
          </note>
          <note>
            2001 hedersmord, stening och exempel på könsstympning och könshandel.
            Enbart i Europa säljs ungefär 500 000 kvinnor och barn.
          </note>
          <note>
            Vänsterpartiet står tillsammans med andra partier bakom en reservation.
            Vi tycker att vi i Sverige ska driva på om en FN-konvention mot
            diskriminering av homosexuella och människor med olika sexuella
            läggningar. Tyvärr har majoriteten inte riktigt förstått det.
            Det handlar inte om det Marianne Jönsson var inne på tidigare,
            dvs. om man ska driva frågan så att man blir nedröstad i FN eller
            inte. Det handlar om att hitta lämpliga sätt att driva frågan
            på. Jag beklagar att vi inte har majoritet i den frågan.
          </note>
          <note>
            Inom detta område har det gjorts många framsteg.
          </note>
          <note>
            Ett exempel är krigsförbrytartribunalen i Haag som nu drar krigsförbrytare
            inför rätta. Där är våldtäkt anklagelsen. Det är unikt och ett
            nytt steg framåt att det erkänns som krigsförbrytelse.
          </note>
          <note>
            Det finns fler frågor på detta område som bör belysas. Aids och
            hiv är en farsot som framför allt i
          </note>
          <note>
            Afrika drabbar kvinnor, barn och hela befolkningen urskillningslöst.
            Där finns botemedlen inte för dem som saknar pengar.
          </note>
          <note>
            Vi har i dagarna fått en proposition från regeringen på det här
            området som också är viktig. Det gäller
          </note>
          <note>
            ILO-konventionen mot skadligt barnarbete. Där kan vi åtminstone
            någorlunda lägga en grund för internationella bestämmelser om
            var barn absolut inte bör och ska behöva vara med.
          </note>
          <note>
            En annan generell rättighet gäller de människor som är funktionshindrade
            och som i dag står utanför sina rättigheter i många länder. Där
            måste frågan om standardreglerna drivas med eftertryck. Detta
            kan man lyfta fram på olika sätt. Ett gott exempel är hur
          </note>
          <note>
            Sverige i dag stöder organisationer i Peru som ska vara med och
            bevaka valet för att se till att just funktionshindrade får sina
            möjligheter att delta i demokratiska val tillgodosedda. Det finns
            fler.
          </note>
          <note>
            På det allmänna området vill jag också peka på dödsstraffet.
            I betänkandet lyfter vi fram USA:s negativa roll. Riksdagen har
            på olika sätt agerat. Självfallet går det inte heller att gå förbi
            Kina på det här området, där dödsstraff utdöms till tusentals
            människor. Jag tänker också på upprepade kränkningar av mänskliga
            rättigheter på andra sätt, där falungong och andra rörelser samt
            oppositionella har drabbats mycket hårt.
          </note>
          <note>
            Fru talman! Jag vill också gå in på några enskilda länder och
            regioner. Ett område som vi har pekat på i betänkandet är Iran,
            där de mänskliga rättigheterna inte respekteras. Det kommer ständigt
            nya rapporter om hur man stänger tidningar och om hur hot mot
            oppositionella hör till vardagen. Sverige för en kritisk dialog,
            men vi från Vänsterpartiet och andra frågar oss om man inte ibland
            måste ta till punktsanktioner och markera tydligt och praktiskt
            konkret och inte bara genom en dialog.
          </note>
          <note>
            Det är svårt att på några minuter dra fram det väsentliga i situationen
            i Afrika. Men andra, t.ex. Yvonne Oscarsson, kommer att beröra
            situationen vid de stora sjöarna och Kongo som är mycket allvarlig.
          </note>
          <note>
            Man lider fortfarande i dag av konsekvenserna av folkmorden i
            Rwanda och Burundi. Situationen i
          </note>
          <note>
            Zimbabwe är också oerhört allvarlig. Det finns också ett land
            som är nytt på den kartan, vilket smärtar många av oss, nämligen
            Tanzania. Övergreppen på
          </note>
          <note>
            Zanzibar mot oppositionella är mycket allvarliga händelser, som
            har föregåtts av andra bud tidigare.
          </note>
          <note>
            Det är inga nyheter, men intensiteten i övergreppen har ökat.
            Här finns det starka förhoppningar från svensk sida och från EU.
            Vi måste driva på och se till att man i Tanzania, där man i övrigt
            har uppnått mycket när det gäller mänskliga rättigheter, fred,
            stabilitet och bidrag till grannländernas säkerhet, ska komma
            till rätta med problemen och acceptera att oppositionen har rättigheter.
          </note>
          <note>
            Jag vill också peka på västra Sahara, även om
          </note>
          <note>
            Gunilla Wallén kommer in på det senare och lyfter fram ytterligare
            frågor. Från Vänsterpartiet har vi efterlyst att regeringen tydligt
            och klart driver frågan inom EU. Den måste komma upp på dagordningen
            utifrån det självklara perspektivet att vi står bakom
          </note>
          <note>
            FN:s ansträngningar att få en folkomröstning till stånd.
          </note>
          <note>
            Också i Asien har stora omvälvningar ägt rum.
          </note>
          <note>
            Det är stora förbättringar som har skett vad gäller
          </note>
          <note>
            Sydkorea och Taiwan, som andra har varit inne på här. Det gäller
            också i viss mån Burma och Indonesien.
          </note>
          <note>
            Det som många av oss är intresserade av är Östra
          </note>
          <note>
            Timor. Marianne Andersson och andra har varit inne på hur folkomröstningen,
            som utlöste massakrer men som nu har gått över i förberedelser
            till demokratiska val senare i sommar, i augusti. Vi ser hur svåra
            de här förberedelserna är. Man tycker kanske att det går för hastigt.
            FN har kanske inte klarat sin uppgift att leda landet i en övergångsregering
            så väl. Det finns uppenbara problem. Där måste Sverige delta och
            understödja arbetet för demokrati och mänskliga rättigheter.
          </note>
          <note>
            Latinamerika har också genomgått enorma förändringar. I Chile,
            Peru och Guatemala har det svenska biståndet varit koncentrerat
            på mänskliga rättigheter och demokrati. Bolivia är ett land där
            vi har starkt bistånd - inte bara på området MR och demokrati
            utan också för annat. Där finns klara problem, men det är viktigt
            att Sverige finns med och bevakar och försöker påverka på detta
            område.
          </note>
          <note>
            Jag vill naturligtvis också beröra Colombia, där man i MR-kommissionen
            har förberett en rapport.
          </note>
          <note>
            Den kommer upp under kommissionens arbete nu i
          </note>
          <note>
            Genève. FN:s kommissionär för mänskliga rättigheter, Mary Robinson,
            har i en lång rapport belyst de enorma problem som finns vad gäller
            respekten för mänskliga rättigheter i Colombia. Hon pekar på internflyktingar,
            fortsatta massakrer och övergrepp och på hur indianer och svarta
            drabbats mycket hårt, men också på hur regeringen inte kan sätta
            stopp för paramilitära grupper och inte kan garantera den egna
            befolkningen säkerhet. På motsvarande sätt respekterar inte gerillan
            internationella överenskommelser om mänskliga rättigheter.
          </note>
          <note>
            Rapporten är väldigt allvarlig. Jag tror att många från enskilda
            organisationer i Colombia och i Sverige hoppas på att den ska
            leda inte bara till ett ordförandeuttalande, utan till en resolution
            i Genève.
          </note>
          <note>
            I sammanhanget finns också i betänkandet och i vår motion om
            Colombia frågan om Plan Colombia.
          </note>
          <note>
            Många av oss som studerat frågan är oerhört negativa. Vi är inte
            negativa till att försöka komma till rätta med de enorma narkotikaproblem
            som finns i landet, men till att denna plan i huvudsak är en militär
            plan med starkt stöd från USA. De pengar man satsar går till 70
            % till militär upprustning. Det är knappast den hjälp som Colombia
            och Colombias folk behöver,utan det är till en förhandlad fredlig
            lösning som man behöver hjälp.
          </note>
          <note>
            Den strategi vi efterlyser som ska utarbetas av den svenska regeringen
            måste gå ut på ett klart samarbete med enskilda organisationer
            i Colombia, men också i
          </note>
          <note>
            Sverige där det finns många som är intresserade av detta område.
            Jag och många med mig hoppas på ett starkt svenskt fortsatt bidrag
            till fredsprocessen och att förra årets seminarium här i Sverige
            inom kort kan följas upp av fler inbjudningar där Sverige är pådrivande.
          </note>
          <note>
            Till slut, fru talman, vill jag konstatera att vi i mångt och
            mycket från utskottet sida är överens om de grundläggande frågorna
            vad gäller mänskliga rättigheter. Men det finns också grundläggande
            skillnader oss emellan. Där är det viktigt att peka på att enligt
            oss i Vänsterpartiet så måste man se allt i ett större sammanhang
            när man diskuterar mänskliga rättigheter. Jag tänker på krigsmaterielexporten
            och det tidigare ärende som var uppe om ramavtalet. Där deltar
            ju också Sverige i en krigsmaterielexport som faktiskt leder till
            fler krig och ökade konflikter runtom i världen. Detta måste stoppas.
            Vi menar också att man måste se till flyktingsituationen och den
            humanitära flyktingpolitik som blir allt svårare för Sverige att
            föra utifrån bl.a. Schengenavtalet. Där kan vi inte vara eniga
            med utskottet, och där menar vi att det bredare perspektivet måste
            finnas med.
          </note>
          <note>
            Fru talman! Jag vill hänvisa till de motioner som
          </note>
          <note>
            Vänsterpartiet har på området - ensamt eller tillsammans med
            andra partier. Jag instämmer också i de yrkanden som Murad Artin
            redan har gjort på reservation 4 och 6.
          </note>
          <note type="speaker">
            Anf. 88 CARINA HÄGG (s):
          </note>
          <note>
            Fru talman! Marianne Jönsson har här i dag väl framfört majoritetens
            ståndpunkter. Mitt inlägg blir begränsat till en enda fråga -
            dödsstraffet.
          </note>
          <note>
            För Sverige är kampen mot dödsstraff en prioriterad fråga. Jag
            har tidigare på ett övergripande sätt lyft fram just dödsstraffet.
            Jag ser ett värde i en uppföljning och i att få en mer heltäckande
            bild av läget redovisat här i kammaren.
          </note>
          <note>
            Taiwan utdömer i ökad omfattning dödsstraff vilket finns närmare
            beskrivet i betänkandet.
          </note>
          <note>
            Fru talman! FN:s allmänna förklaring om de mänskliga rättigheterna
            från 1948 är grunden för arbetet mot dödsstraff. Sverige är en
            av de tio grundarna av Europarådet, som den 5 maj 1949 grundades
            i London. Uppdraget var och är att bidra till Europas utveckling
            vad gäller demokrati, mänskliga rättigheter och rättstrygghet.
            Kampen mot dödsstraff prioriteras.
          </note>
          <note>
            I dag har Europarådet 41 medlemmar. Av dessa är det bara Ryssland
            och Turkiet som har kvar dödsstraffet. Rysslands konstitutionsdomstol
            har beslutat om ett moratorium, och president Jeltsin omvandlade
          </note>
          <note>
            1999 alla dödsdomar till fängelsestraff.
          </note>
          <note>
            Turkiet, som antagits som ansökarland till EU, har kvar dödsstraff
            i sin lagstiftning och fortsätter utdöma det. Den senaste avrättningen
            ägde rum 1984. Uttalanden har hörts i positiv riktning för att
            möta EU:s alltmer ökade krav på området. Vi väntar bara på det
            praktiska genomförandet. Det räcker inte att säga, man måste också
            göra.
          </note>
          <note>
            Ukraina däremot förbjöd dödsstraffet i februari förra året. Det
            var något som vi välkomnade.
          </note>
          <note>
            Ett annat land, Vitryssland, genomför avrättningar. Uppgifterna
            om antalet dödsdomar och avrättningar är svåra att få eftersom
            de räknas som statshemligheter i Vitryssland. Antalen kan vara
            mycket högre än vad vi vet i dag.
          </note>
          <note>
            Azerbajdzjan, Georgien och Moldavien har avskaffat dödsstraffet.
            I Armenien finns dödsstraffet kvar, men avrättningar har inte
            genomförts under senare år. Albanien, Bosnien-Hercegovina, Cypern
            och Lettland har kvar dödsstraffet endast för militära brott i
            fredstid. Cypern och Lettland tillhör EU:s kandidatländer.
          </note>
          <note>
            Fru talman! Om vi lämnar Europa och flyttar oss till Asien ser
            vi att Kambodja, Nepal och Turkmenistan helt har avskaffat dödsstraffet.
            Kirgizistan har infört ett moratorium och Kazakstan, Tadzjikistan
            och Uzbekistan har reducerat antalet brott som kan föranleda dödsstraff,
            vilket får betraktas som något mycket positivt.
          </note>
          <note>
            Men vi har tyvärr också sett bakslag. Filippinerna återinförde
            dödsstraffet 1993, och sedan återinförandet har 1 400 fångar dömts
            till döden. Antalet avrättningar är dock avsevärt lägre. Ytterligare
            ett bakslag har aviserats. Sri Lankas president sade 1999 att
            landet tänker återuppta avrättningarna, men vi får gå tillbaka
            till 1976 för att finna någon verkställd avrättning. Pakistan
            dömde den 5 augusti Mohammad Yousuf Ali till döden för hädelse.
            I landet har mer än
          </note>
          <note>
            3 000 personer dömts till döden.
          </note>
          <note>
            Sedan kommer vi till Kina, det land i världen som har avrättat
            flest personer. Detta vet vi trots att statistiken är ofullständig.
            Japan avrättade sex män 1998
          </note>
          <note>
            och ytterligare 1 000 personer väntar i dödsceller på sina avrättningar.
            Jag har tidigare sagt att det ökande antalet dödsdomar i Taiwan
            finns i betänkandet. Det är första gången som Taiwan över huvud
            taget behandlas i ett betänkande.
          </note>
          <note>
            Länderna i Stilla havet har antingen avskaffat dödsstraffet i
            lag eller inte genomfört några avrättningar på många år.
          </note>
          <note>
            Fru talman! President Eduardo Frei i Chile har sagt att: "Jag
            kan inte tro att staten, för att värna liv och straffa den som
            dödar, i sin tur ska döda. Dödsstraffet är lika omänskligt som
            det brott som föranleder det."
          </note>
          <note>
            Venezuela blev 1863 det första land i världen som avskaffade
            dödsstraffet för alla brott. Många andra latinamerikanska länder
            var också tidigt ute med beslut. Släpar efter gör Argentina, Brasilien,
            Mexiko och Peru som fortfarande har kvar dödsstraffet för brott
            i krigstid.
          </note>
          <note>
            Om man lämnar fastlandet och tar sig ut i den karibiska övärlden
            finner man att många fortfarande har kvar dödsstraffet och att
            det dessutom finns en tendens att utdömandet ökar. Utvecklingen
            på Trinidad och Tobago är beklaglig, liksom den på Kuba. Bermuda
            har gått mot den här strömmen och avskaffat dödsstraffet 1999.
            På Jamaica har också positiva ställningstaganden gjorts.
          </note>
          <note>
            I USA har 38 delstater samt den federala nivån kvar dödsstraffet
            i sin lagstiftning. Högsta domstolen har även slagit fast att
            det inte strider mot författningen att avrätta förståndshandikappade,
            men Nebraska och elva andra delstater har delstatslagar som förbjuder
            avrättningar av förståndshandikappade. Antalet avrättningar i
            USA ökar varje år. Ca 3 600 fångar väntar i dödsceller på sina
            avrättningar.
          </note>
          <note>
            Fru talman! Jag ska säga något om Mellanöstern och Nordafrika
            i det här sammanhanget. Israel har i sin lagstiftning avskaffat
            dödsstraffet med undantag för vissa brott i krigstid. Den palestinska
            myndigheten har infört dödsstraff. Iran, Irak och Saudiarabien
            är de länder i regionen som avrättat flest personer. I
          </note>
          <note>
            Egypten har man dödsstraff kvar för narkotikahandel, mord och
            terrorism.
          </note>
          <note>
            Fru talman! Kap Verde var det första land i Afrika som 1981 avskaffade
            dödsstraffet. Under senare år har Malawis president lovat att
            några avrättningar inte ska genomföras i landet. Sammantaget har
            i dag ett femtontal länder i Afrika i lag eller i praktiken avskaffat
            dödsstraffet. Bland de länder som har kvar dödsstraffet är Kongo-Kinshasa
            det land som avrättar flest.
          </note>
          <note>
            Jag ska avsluta mitt anförande med en dyster statistik. Jag ska
            säga något om de avrättningar som är kända av Amnesty enligt den
            senaste statistiken. Den är från 1999. Det har inte kommit någon
            statistik för år 2000 ännu.
          </note>
          <note>
            Så här ser statistiken för år 1999 ut: Afghanistan
          </note>
          <note>
            13 avrättade, Burundi 1, Egypten 16, Filippinerna 6,
          </note>
          <note>
            Förenade Arabemiraten 2, Irak 100-tals, Iran 165,
          </note>
          <note>
            Yemen 35, Jordanien 12, Kina 1 077, Kongo 100,
          </note>
          <note>
            Kuba 13, Nigeria 3, Pakistan 13, Palestinska myndigheten 1, Ryssland
            13. Ryssland har sedan tidigare ett moratorium, som jag tidigare
            sade, men avrättningar har rapporterats från Tjetjenien. Dessa
            13 fall är i
          </note>
          <note>
            Tjetjenien. Saudiarabien 103 avrättningar, Singapore
          </note>
          <note>
            11, Somalia flera. Jag har inte fått några närmare uppgifter
            än så. Syrien 2 avrättningar, Tadzjikistan 2
          </note>
          <note>
            avrättningar, Taiwan 24, Thailand 16, Trinidad och
          </note>
          <note>
            Tobago 10, Uganda 28, USA 98, Uzbekistan 6, Vietnam 8, Vitryssland
            29.
          </note>
          <note>
            Där var den dystra statistiken slut.
          </note>
          <note>
            När man tittar på detta i sin helhet ser vi att det trots allt
            har skett väldigt stora framsteg i synen på dödsstraff, tillämpningen
            av dödsstraff och attityderna i största allmänhet. Det finns framgångar
            och det finns bakslag. Men det känns ändå att det arbete som vi
            ibland inte ser några konkreta resultat av är till nytta på sikt.
          </note>
          <note>
            Jag ska bara göra ett tillägg till något som Jan
          </note>
          <note>
            Erik Ågren sade i sitt anförande. Han berörde det arbete som
            görs när det gäller en kartläggning av
          </note>
          <note>
            MR-frågorna här i landet. Jag delar hans uppfattning att det
            är väldigt viktigt att vi här i kammaren har möjlighet att delta
            i det fortsatta arbetet. Regeringen har gjort en kartläggning
            som finns att tillgå. Men precis som Jan Erik Ågren tycker jag
            att det är väldigt viktigt att vi i riksdagen har möjlighet att
            påverka det fortsatta arbetet framöver.
          </note>
          <note>
            Sedan kan jag inte låta bli att göra en annan kommentar. Det
            är någonting som har slagit mig när jag har suttit här och lyssnat
            på debatten under dagen.
          </note>
          <note>
            Jag hade nyligen en interpellationsdebatt som behandlade mänskliga
            rättigheter i det forna Sovjetunionen kontra de kontakter som
            har varit gentemot
          </note>
          <note>
            Sverige. Jag tänker på de s.k. kirunasvenskarna. Jag hade en
            debatt med företrädare för Vänsterpartiet här i kammaren. Den
            omsorg om mänskliga rättigheter bakåt i historien som man kan
            ibland kan höra från talarstolen här omfattar inte det som man
            själv har varit en del av. Den omfattar inte den egna historien.
          </note>
          <note>
            Jag tycker att man alltid ska börja med att titta på sig själv.
            Jag hoppas att Eva Zetterberg och Murad Artin framöver kommer
            att hjälpa till att reda ut den egna historien och gå till botten
            med kirunasvenskarnas öde och kommunistpartiets, i dag Vänsterpartiets,
            ansvar i de här frågorna.
          </note>
          <note type="speaker">
            Anf. 89 MARGARETA VIKLUND (kd):
          </note>
          <note>
            Fru talman! Jag vill inleda med att säga att jag blev mycket
            glad, men kanske också förvånad, när jag i betänkandet, som svar
            på min motion, läste att parlamentarikern Ilie Ilascu är frisläppt.
            Han är en politiker som hållits i fängelse sedan 1992 i Moldavien
            utan en fri och rättvis rättegång. Sverige har, bl.a. i
          </note>
          <note>
            OSSE, agerat kraftfullt för att just den mannen och hans tre
            medfångar i den s.k. Ilascugruppen skulle få en fri och rättvis
            rättegång.
          </note>
          <note>
            Eftersom jag är så pass inblandad i den mannens situation genom
            bl.a. aktiviteter i OSSE-sammanhang, har jag naturligtvis efterforskat
            om det verkligen stämmer att han är frisläppt. Jag tyckte att
            jag i så fall borde ha fått reda på det på grund av mitt redan
            nämnda engagemang. Tyvärr måste jag säga att han fortfarande är
            fängslad i Tiraspol i Transnistrien i
          </note>
          <note>
            Moldavien, som vi tidigare har hört här. Jag kan också meddela
            att han inte längre är parlamentsledamot i
          </note>
          <note>
            Moldavien. Men vid parlamentsvalet i november år
          </note>
          <note>
            2000 valdes han till ledamot i Rumäniens senat. Före den kandidaturen
            sade han enligt uppgift upp sitt moldaviska medborgarskap och
            fick rumänskt medborgarskap. Han är också medlem av den rumänska
            delegationen i Europarådets parlamentariska församling. Hans olagliga
            fängslande utan en fri och rättvis rättegång innebär givetvis
            att han inte kunnat utöva de mandat han fått av väljare först
            i Moldavien och sedan i Rumänien. Han är således fortfarande i
            fängelse i Moldavien. Han har suttit där i snart tio år.
          </note>
          <note>
            Jag skulle ha velat ställa en fråga till utrikesutskottets socialdemokratiska
            representant här i dag
          </note>
          <note>
            Marianne Jönsson, men hon verkar ha gått ut ur kammaren. Jag
            skulle då i stället vilja fråga de övriga företrädarna för utrikesutskottet
            varifrån de har fått uppgiften att Ilascu skulle vara frisläppt
            och varför det påståendet inte varit mera underbyggt i betänkandet.
          </note>
          <note>
            För mig och många andra är detta en trovärdighetsfråga. Kraven
            i den motion som jag väckt om
          </note>
          <note>
            Ilascus situation kvarstår således. Jag inser förstås att det
            inte är realistiskt att begära en återremiss, som jag egentligen
            skulle vilja. I stället ber jag allvarligt utskottets ordförande,
            i dag i skepnad av Marianne
          </note>
          <note>
            Jönsson som nu inte är här, att ge kammaren ett löfte om att
            utskottet ska hålla sig informerat om ärendets fortsättning och
            tillse att Sverige gör allt som står i dess makt för att Ilie
            Ilascu och hans grupp ska få en rättvis rättegång, alltså att
            man inte ska släppa frågan.
          </note>
          <note>
            Fru talman! Nu över till något helt annat. Världen har genom
            bl.a. den tekniska och elektroniska utvecklingen krympt. Andra
            människors verklighet har kommit närmare och ibland t.o.m. mycket
            nära.
          </note>
          <note>
            Jag anser att sådana brott mot mänskliga rättigheter som är riktade
            mot flickor eller kvinnor, oavsett i vilket land som de utförs,
            indirekt drabbar alla flickor och kvinnor. De drabbar också dem
            som råkar bo i världens mest jämställda land, dvs. vårt. Självklart
            tar flickorna i vårt land både direkt och indirekt åt sig av många
            länders brott mot flickors eller kvinnors mänskliga rättigheter.
            Genom dagliga TV-rapporter från olika sammanhang i hela världen
            både ser och hör flickan att hon är mindre värd och egentligen
            inte har någon integritet. Självförtroendet minskar, och självbilden
            förvanskas. Pojkarnas syn på flickor påverkas naturligtvis också.
          </note>
          <note>
            Arbetet med att stärka flickans och kvinnans ställning måste
            ha hög prioritet oavsett inom vilken kultur som hon är född och
            var hon bor. Det handlar inte enbart om en människorätts- och
            jämställdhetsfråga, utan det handlar också om ekonomi och utveckling.
          </note>
          <note>
            Äntligen tycks man börja inse att ett sätt att minska fattigdomen
            i världen är att höja kvinnans status.
          </note>
          <note>
            Arbetet för mänskliga rättigheter och jämställdhet är oerhört
            angeläget i såväl internationella som nationella sammanhang. Därför
            är det viktigt att hedersmord, trafficking och annat kvinnoförnedrande
            lyfts fram i den allmänna debatten och fördöms som brott mot mänskliga
            rättigheter.
          </note>
          <note>
            Hedersmord är ett vedervärdigt exempel på hur man värderar människor
            olika, och det är helt emot kristdemokraternas uppfattning om
            människovärde och mänskliga rättigheter. En persons värde varken
            kan eller får bestämmas av kön. Kvinnor är lika mycket värda som
            män och kan aldrig vara någons egendom. Enligt FN:s deklaration
            är vi alla födda fria och med samma mänskliga rättigheter. Det
            är hög tid att sätta de s.k. hedersmorden högt upp på FN:s dagordning.
          </note>
          <note>
            Den svenska regeringen har under sin ordförandeperiod en speciell
            möjlighet att med kraft driva frågan om hedersmord vidare genom
            EU och FN. Vi är många som har de förväntningarna.
          </note>
          <note>
            Fru talman! Från början var de ungefär 80 miljoner, men i dag
            finns det ca 3 miljoner assyrier/syrianer kvar. Mer än 1 ½ miljon
            lever i Irak, om de inte har flytt därifrån, men de finns också
            i Iran,
          </note>
          <note>
            Syrien, Turkiet och Libanon och i Europa, USA och
          </note>
          <note>
            Australien. I Sverige finns det ungefär 70 000 assyrier/syrianer.
          </note>
          <note>
            Assyrierna var bland de första som accepterade kristendomen.
            De berättade om sin tro för hela Mellanöstern och blev på grund
            av det mördade och massakrerade. En förföljelse startade som i
            princip har pågått sedan dess. Visserligen har de förlorat sin
            makt, men de har bevarat sitt språk, sin etniska tillhörighet
            och sammanhållning samt sin religiösa identitet. Många assyrier/syrianer
            lever i dag under FN:s beskydd i norra Irak, men många försöker
            också lämna Irak, oavsett om de kommer från den norra delen eller
            någon annan del av landet.
          </note>
          <note>
            Under de år som jag varit med i presidiet för
          </note>
          <note>
            SKA, Svenska Kommittén för Assyrier, har jag mött assyriska flyktingar
            som under vedervärdiga förhållanden har levt under jorden i exempelvis
            Istanbul,
          </note>
          <note>
            Turkiet. Barnen i en familj på 16 medlemmar fick t.ex. försörja
            hela familjen. De äldre vågade sig inte ut och fick väl inte heller
            något arbete. De hade flytt från Irak, där de fått all sin egendom
            konfiskerad och blivit hotade till livet.
          </note>
          <note>
            På krokiga vägar och under stor hemlighet besökte jag den här
            familjen. Jag kan aldrig glömma familjens vädjan om att jag åtminstone
            skulle ta med mig ett av deras barn. Det dröjde faktiskt några
            sekunder innan jag förstod att man ville ge mig ett barn för att
            åtminstone någon i familjen skulle bli räddad.
          </note>
          <note>
            Jag har mött unga pojkar i Turkiet som av polisen tillfångatagits,
            torterats och utsatts för olika grymheter bara för att de varit
            assyrier. Jag har i Turkiet mött modiga assyriska journalister
            som varit beredda att vilken minut som helst gå under jorden,
            då de har utsatts för hot och kränkningar.
          </note>
          <note>
            I Jordanien finns i dag ett stort antal assyriska flyktingar
            från Irak, ca 300 000. De lever i en fruktansvärd misär. För att
            över huvud taget klara sin överlevnad tvingas familjerna t.o.m.
            att sälja sina barn och att skicka ut sina unga döttrar på gatan
            till prostitution.
          </note>
          <note>
            Situationen för assyrierna/syrianerna i Jordanien är relativt
            okänd - eller kan det vara så att man skäms över att tala om den?
          </note>
          <note>
            Fru talman! Turkiet har en het önskan om att bli antaget som
            EU-medlem. Inom EU står de mänskliga rättigheterna högt på dagordningen,
            och de blivande ansökarländerna måste i praktisk handling visa
            att de tillämpar mänskliga rättigheter. Därför är det angeläget
            att Turkiet erkänner sina minoriteter och deras kulturhistoriska
            arv för att visa att landet är ett värdigt ansökarland.
          </note>
          <note>
            Det assyriska/syrianska folket är ett folk, men liksom många
            andra folk tillhör det många kristna kyrkor och församlingar.
            Som exempel kan nämnas den kaldeiska, den syrianska, den ortodoxa,
            den romerskkatolska och den protestantiska kyrkan. Det är en mänsklig
            rättighet för ett folk att bli erkänt som det folk det är och
            att få utöva sin tro och sin religion.
          </note>
          <note>
            Utrikesutskottets majoritet ser folkmordet på assyrierna som
            en tragedi. I betänkandet föreslås att företrädare för assyrier/syrianer
            tillsammans med turkarna ska komma överens om en gemensam syn
            på frågan om assyriernas situation.
          </note>
          <note>
            Men, fru talman, hur ska det gå till? För att över huvud taget
            ha framgång kan man inte bara säga att det krävs total öppenhet
            och förutsättningslös forskning gällande assyrierna/syrianernas
            historia, eller att den turkiska regeringen liksom alla regeringar
            har ett ansvar för att uppmuntra och underlätta historisk forskning
            och ge fri tillgång till sina historiska arkiv.
          </note>
          <note>
            Orden måste vara förenade med handling om de ska ha framgång.
            På vad sätt har socialdemokraterna tänkt att de här överläggningarna
            skulle ske? Vilken kraft har man satt bakom sina ord? Hur har
            man tänkt?
          </note>
          <note>
            Förföljelserna av assyrierna/syrianerna är inte bara en tragedi
            utan en nu och sedan länge pågående etnisk rensning och ett folkmord.
          </note>
          <note>
            Att FN inte har deklarerat sin uppfattning om folkmordet på assyrier/syrianer
            betyder inte att det inte har ägt rum. Det enda som behövs för
            att konstatera att ett folkmord har skett är att syna den turkiska
            statens handlingar i ljuset av FN:s folkmordskonvention, som tillkom
            1948 med anledning av
          </note>
          <note>
            Nazitysklands etniska rensning av judarna.
          </note>
          <note>
            Syftet med FN-konventionen var ju inte att enbart brännmärka
            Nazitysklands illgärningar. Konventionen finns till för att användas
            även då det politiskt kan tyckas vara obekvämt eller omöjligt
            att nå resultat. De röster i Turkiet som har tagit upp frågan
            om folkmordet på armenier, assyrier/syrianer och kaldéer har trakasserats
            och anklagats i turkiska massmedier och inför domstol för att
            vara landsförrädare. Ett aktuellt fall är den pågående rättegången
            mot fader
          </note>
          <note>
            Yusuf Akbulut i Diyarbakir i sydöstra Turkiet, som har nämnts
            här tidigare.
          </note>
          <note>
            Det är dags att erkänna folkmordet på assyrier/syrianer och kaldéer.
            Det är en angelägen fråga för regeringen att ta upp i EU och FN.
            Vad jag vet finns inga lagar, förordningar eller deklarationer
            som talar om erkännanden av tragedier, utan det handlar om att
            sätta namn på tragedier för att de ska ha giltighet som underlag
            för konkret handlande.
          </note>
          <note>
            Jag kommer att lägga min röst på reservation 4.
          </note>
          <note>
            Fru talman! Mitt sista ämne i debatten är hiv/aids.
          </note>
          <note>
            Mycket har gjorts och görs för att komma till rätta med problemet.
            Sverige har t.ex. satsat hundratals miljoner kronor för att bekämpa
            hiv och aids i tredje världen. Trots det är insatserna långt ifrån
            tillräckliga.
          </note>
          <note>
            Enligt det internationella samordningsorganet
          </note>
          <note>
            UNAIDS sprids hiv och aids tre gånger så snabbt som de medel
            som tilldelas för att få kontroll över epidemin. Eftersom Sverige
            finns med i de hiv/aidsbekämpande internationella sammanhangen
            och dessutom har en stor erfarenhet av lyckade insatser i vårt
            eget land, måste de svenska rösterna bli starkare och Sverige
            bli ännu mer aktivt inom
          </note>
          <note>
            UNAIDS. Vi har all anledning att vara pådrivande i de frågorna.
          </note>
          <note>
            Den möjlighet som västvärlden har till vård och medicin för hiv/aids,
            som reducerat sjukdom och förlängt livet för de drabbade i våra
            länder, måste också öppnas för utvecklingsländerna som saknar
            ekonomiska möjligheter att använda den medicinen.
          </note>
          <note>
            Det är inte acceptabelt att ha hjälpmedel till mänsklighetens
            tjänst och sedan inte använda dem, dvs. att inte låta alla få
            ta del av dem. Här måste västvärlden ta sitt ansvar inte bara
            i ord utan också i handling.
          </note>
          <note>
            Detta är en fråga som måste behandlas med förtur i internationella
            sammanhang. Många av ledarna i framför allt Sydafrika måste också
            fås att ändra sin inställning till både sexualitet och hiv/aids.
          </note>
          <note>
            Jag har sagt det förut i kammaren och jag vill säga det igen:
            Även om man inte utgår från mänskliga rättigheter i synen på hiv/aids
            och menar att alla människor, oavsett ålder, kön och status på
            samhällsstegen osv., ska få hjälp om det finns att få, borde man
            ändå av ren självbevarelsedrift bromsa eller stoppa den hiv/aidsepidemi
            som vi har bl.a. i vårt närområde. Jag tänker på Ryssland och
            de baltiska staterna. Det är områden som enligt prognoser, efter
          </note>
          <note>
            Asien, inte kommer att ligga långt efter Afrika, om inget görs
            för att bromsa den negativa utvecklingen.
          </note>
          <note>
            Jag vet att Sverige gör en hel del även i de sammanhangen. Men
            det måste till en samordning av alla nationella och internationella
            insatser om de ska få optimal effekt.
          </note>
          <note>
            I de säkerhetspolitiska bedömningar som nu görs när det gäller
            den s.k. anpassningen av vårt lands försvar borde det också finnas
            utrustning för förebyggande av katastrofer på det medicinska och
            biologiska området. Jag anser att det är dags att vidga säkerhetsbegreppet
            till att också gälla farsoter av olika slag, när man av framfarten
            för aids i Afrika kan se vilken utslagningsmekanism epidemin har.
            Miljontals människor har redan dött. För epidemier finns inga
            gränser.
          </note>
          <note>
            Fru talman! Insatser mot hiv/aids är en fråga om mänskliga rättigheter.
            Det handlar om utrikes- och biståndspolitik. Men det handlar också
            om säkerhetspolitik.
          </note>
          <note>
            Mänskliga rättigheter handlar om enskilda individer. I det här
            fallet har jag nämnt Ilie Ilascu. Det handlar om människosyn och
            jämställdhet, arbete mot förföljelse och etnisk rensning av folk,
            solidarisk hjälp och förebyggande insatser när det gäller livshotande
            epidemier.
          </note>
          <note type="speaker">
            Anf. 90 CARINA HÄGG (s) replik:
          </note>
          <note>
            Fru talman! Margareta Viklund efterlyste mer information om bakgrunden
            till att det kunde bli ett sakfel i betänkandet angående det fall
            som Margareta
          </note>
          <note>
            Viklund sedan länge är engagerad i. Det gäller Ilie
          </note>
          <note>
            Ilascu. Jag har inte så mycket mer information att komma med.
            Jag kan dela uppfattningen att det naturligtvis inte borde få
            ske. Det har ändå uppstått ett fel. Att eftersöka källor kan vara
            direkt olämpligt eller rentav olagligt för en politiker. Jag vill
            varna för att gå den vägen.
          </note>
          <note>
            Jag kan instämma i att det är angeläget att vi fortsätter att
            bevaka fallet och arbetar för en positiv lösning så småningom.
          </note>
          <note>
            Margareta Viklund frågade vad vi gör praktiskt för assyrier/syrianer
            och kaldéer. En konkret sak är att jag, tillsammans med min kollega
            Yilmaz Kerimo, avser att åka ned för att övervaka den rättegång
            som kommer att påbörjas den femte i nästa månad. Vi åker ned till
            Turkiet för tredje gången för att övervaka rättegången i säkerhetsdomstolen
            i Diyarbakir. Det är ett bra exempel på praktisk politik, som
            naturligtvis ska kombineras med en mycket kraftfull dialog med
          </note>
          <note>
            Turkiet. Resan är ett exempel på en kombination av dialog, kritisk
            granskning och praktiskt arbete.
          </note>
          <note type="speaker">
            Anf. 91 MARGARETA VIKLUND (kd) replik:
          </note>
          <note>
            Fru talman! Det är en fin insats som ni gör, när flera från olika
            partier åker ned och övervakar rättegången i Diyarbakir mot Yusuf
            Akbulut. Som jag sade tidigare är jag med i Svenska Kommittén
            för
          </note>
          <note>
            Assyrier, och vi kommer också att sända en representant till
            rättegången.
          </note>
          <note>
            Jag har under många år arbetat med den assyriska/syrianska frågan.
            Jag känner till situationen. Jag har också kännedom om det svåra
            läget för assyrier/syrianer i olika länder. Det är positivt att
            ni tar steget. Det är en tvärpolitisk organisation jag är med
            i. Den är egentligen opolitisk, men där finns många politiker
            från olika partier.
          </note>
          <note>
            Den information som jag har fått om Ilie Ilascu är inte svår
            att få. Den är hämtad från OSSE och IPU.
          </note>
          <note>
            Det är inte svårt att få information om hans situation.
          </note>
          <note type="speaker">
            Anf. 92 CARINA HÄGG (s) replik:
          </note>
          <note>
            Fru talman! Det är självklart att vi ska hjälpas åt och använda
            oss av den information vi kan få från
          </note>
          <note>
            OSSE. Det har gjorts i stor utsträckning. Ändå finns en tydlig
            brist i betänkandet. Det kanske också vore bra om man hjälpte
            till med kommunikationerna internt. Den kritik vi nu hör från
            talarstolen har jag inte kunnat hitta från kd i betänkandet. Vi
            ska kanske vara försiktiga med de hårda orden. Här finns ett bredare
            ansvarstagande än vad Margareta Viklund vill göra gällande.
          </note>
          <note>
            Man har tydligen spridda uppfattningar i kd när det gäller assyrier/syrianer.
            Jag har hört att Margareta
          </note>
          <note>
            Viklund uttrycker sig annorlunda än vad utskottets representant
            från kd har gjort. Det är ett konstaterande.
          </note>
          <note type="speaker">
            Anf. 93 MARGARETA VIKLUND (kd) replik:
          </note>
          <note>
            Fru talman! Jag har varit oerhört engagerad i frågan om Ilie
            Ilascu. Jag hade inte insikt om att den frågan behandlades i det
            här sammanhanget.
          </note>
          <note>
            När det gäller engagemanget för assyrier/syrianer och rättegången
            i Diyarbakir kan jag bara beklaga att vi inte är med.
          </note>
          <note type="speaker">
            Anf. 94 BERTIL PERSSON (m):
          </note>
          <note>
            Fru talman! När jag började i den här kammaren
          </note>
          <note>
            1988 var Margareta af Ugglas tämligen ensam om att stå i den
            här talarstolen och tala om respekt för mänskliga rättigheter
            och att ställa det som ett krav för det svenska biståndet.
          </note>
          <note>
            Den gången handlade det i övrigt i debatterna om att stå på talefot
            med regimerna i rader av vanstyrda länder och att inte störa den
            dialogen med den här typen av krav. Man kan konstatera att i dag
            är vi alla överens om att krav på MR är någonting som ska drivas
            konsekvent.
          </note>
          <note>
            När Margareta af Ugglas blev utrikesminister började riksdagen
            få rapporter om MR-läget i våra biståndsländer. När Pierre Schori
            tog över som biståndsminister försvann rapporterna. Under Maj-
          </note>
          <note>
            Inger Klingvalls tid har vi fått dem tillbaka, och det är alldeles
            utmärkt. Det är bra att kraven på mänskliga rättigheter ställs
            alltmer högljutt allt eftersom vi också inser betydelsen av att
            de respekteras.
          </note>
          <note>
            Det är också viktigt att vi i FN driver samma krav på mänskliga
            rättigheter. Jag menar att mänskliga rättigheter inte får vara
            någonting som bara diskuteras i Genève. Det måste också diskuteras
            i generalförsamlingen i New York. Det är ändå där de viktigaste
            politiska beslutsfattarna agerar. En MR-debatt i generalförsamlingen
            kommer att leda till name and shame, och detta kommer att få stor
            betydelse för framtiden.
          </note>
          <note>
            Vad är då deklarationen om mänskliga rättigheter? Jo, det är
            ett framgångsrikt försök att skapa en gemensam etisk kod som kan
            gälla världen över oberoende av religion och livsåskådning, att
            få en universell etik som alla kan rätta in sig efter. Rättigheterna
            bygger på den grundläggande principen om alla människors lika
            värde. De bygger också på de fyra viktiga etiska principerna godhetsprincipen,
            icke-skadaprincipen, självbestämmandeprincipen och rättviseprincipen.
          </note>
          <note>
            Det är det som också gör att man måste ta de mänskliga rättigheterna
            helt och fullt, och inte styckevis och delt. Det går inte att
            som vissa regimer säga att man uppfyller vissa mänskliga rättigheter.
          </note>
          <note>
            Det finns nämligen en gemensam tanke bakom hela det mänskliga
            rättighetspaketet, och det får man inte glömma bort.
          </note>
          <note>
            De mänskliga rättigheterna överträds på många håll. Inte minst
            sker detta i Afrika. Ett av de stora problemen i Afrika är det
            presidentstyre vi har där.
          </note>
          <note>
            Det har inte bara gjort anfallskrig och den typen av grava kränkningar
            möjliga utan har också lett till rader av upprepade brott mot
            de mänskliga rättigheterna.
          </note>
          <note>
            Situationen är inte lätt i Afrika söder om Sahara.
          </note>
          <note>
            Presidenterna har i regel bara två val. Antingen måste de sitta
            kvar och tvinga sig kvar på posten, eller också hamnar de i fängelse.
            Det tredje alternativ som fanns förr, att dra sig i väg till Moskva
            eller Libyen, står inte öppet längre. Det här gör situationen
            påtagligt svårhanterlig.
          </note>
          <note>
            Många av dem anser, precis som ledningen i Malaysia, att det
            väsentliga för en regim är att leverera mat och att man inte ska
            behöva störas så mycket av krav på demokrati och mänskliga rättigheter.
          </note>
          <note>
            De har också en annan besvärlig situation, nämligen att utveckling
            i deras länder leder till en rubbad maktbalans. Får de en medelklass
            som växer upp i landet börjar den ställa krav på medbestämmande.
            Då är det inte bara eliten som man behöver ta hänsyn till.
          </note>
          <note>
            Då måste man också skapa utrymme för medinflytande, för ökad
            demokrati, för en stärkt ställning för parlamentet och för en
            ökad kontroll av presidentmakten.
          </note>
          <note>
            Just detta tycker jag gör det nödvändigt för oss att hålla MR-dialogen
            levande i den biståndsdialog vi för med regimerna i de afrikanska
            länderna. Jag tror också att det är viktigt att vi är beredda
            att reagera där det gör mest ont, nämligen i plånboken hos regimföreträdarna.
          </note>
          <note>
            Det innebär enligt min uppfattning att i direkt vanstyrda länder
            ska biståndet också redovisa vårt missnöje med vad som förekommer.
            Då får man i stället hjälpa länderna via enskilda organisationer,
            via
          </note>
          <note>
            NGO:er. Men det ställer också krav på att man ska vara beredd,
            när en korrupt regim faller och en ny utvecklingsorienterad regim
            träder till, att skuldsanera. Man ska låta dem slippa bära bördorna
            från den gamla korrupta regimen. Vi var först med att anslå särskilda
            poster för skuldsanering i Afrika. Men det handlar naturligtvis
            inte bara om villkorslösa checkar.
          </note>
          <note>
            Det kräver att den nya regimen visar klara tecken på en utveckling
            mot demokrati och - ännu viktigare -
          </note>
          <note>
            respekt för de mänskliga rättigheterna.
          </note>
          <note>
            I vårt parti, som sätter fattigdomsutrotningen som det främsta
            målet för biståndet, är naturligtvis brist på respekt för mänskliga
            rättigheter i ett land ett av de allra största fattigdomstecknen.
            Det är bra att den här debatten visar på en bred enighet om betydelsen
            av respekt för de mänskliga rättigheterna. Det är bra att vi driver
            frågan också i FN, så att respekten för en universell etik sprider
            sig. Jag tror att det är viktigt att vi låter det genomlysa all
            vår utrikespolitik.
          </note>
          <note>
            Jag vill sluta, fru talman, med att peka på att freden som vi
            nu avnjutit i mer än ett halvt sekel i Europa först och främst
            byggdes på skapandet av Europarådet och dess domstol och den bevakning
            av de mänskliga rättigheterna som Europarådet har stått för.
          </note>
          <note type="speaker">
            Anf. 95 ROSITA RUNEGRUND (kd):
          </note>
          <note>
            Fru talman! Jag skulle vilja göra ett litet inlägg när det gäller
            de mänskliga rättigheterna med anledning av en motion som är inlämnad
            angående Kongo-
          </note>
          <note>
            Brazzaville. Det är representanter från de olika politiska partierna
            som har skrivit den.
          </note>
          <note>
            I kristdemokraternas motion om mänskliga rättigheter påpekar
            vi att den generella bilden av Afrika som ofta presenteras i medierna
            är ensidig och pessimistisk. Afrika ses många gånger som ett enda
            land som är drabbat av svält, sjukdomar, inbördeskrig och naturkatastrofer.
            De olika länderna som tillsammans utgör Afrika har dock fler sidor
            än de till synes hopplösa. Det lönar sig att engagera sig för
            en förändring i de många fall där människors rättigheter kränks.
          </note>
          <note>
            Jag har själv erfarenhet av att bo i Afrika. Jag är ytterligt
            tacksam för att jag fick tillbringa fyra år i en kultur som verkade
            främmande men som jag i dag känner ett hjärtligt förhållande till
            och respekt för.
          </note>
          <note>
            Respekt för varandras människor och för varandras kulturer är
            viktigt om vi aktivt ska kunna vara med i ett förändringsarbete
            i samverkan med ländernas egna frivilliga och bärande institutioner
            och organisationer.
          </note>
          <note>
            I utskottets övervägande när det gäller motionen om Kongo-Brazzaville
            skriver man att det finns positiva tecken som tyder på att freden
            kan vara bestående och att grunden för en process mot demokrati
            och utveckling har lagts. Man skriver att EU verkar för att freden
            ska bestå och att utvecklingen mot demokrati ska få fart.
          </note>
          <note>
            Här tycker jag faktiskt att utskottet, och socialdemokraterna
            i synnerhet, gömmer sig bakom uttrycket
          </note>
          <note>
            EU. Menar man med det uttrycket att Sverige aktivt verkar, eller?
          </note>
          <note>
            Man talar också om att stödja ansträngningar att nå en fredlig
            lösning.
          </note>
          <note>
            Motionärerna efterlyser här ett fördjupat engagemang från Sveriges
            sida. Efter att Missionsförbundet har verkat i Kongo i hundra
            år är det ett förtroendekapital som Sverige har i Kongostaterna.
          </note>
          <note>
            Det nämns också att ett embargo mot vapenförsäljning diskuteras
            inom EU. Det jag vill fråga är:
          </note>
          <note>
            Hur aktivt är Sverige i dessa sammanhang?
          </note>
          <note>
            Jag fick förmånen att för tre veckor sedan delta i en konferens
            i Brazzaville som Awepa ordnat. Jag fick också fira den internationella
            kvinnodagen, den 8
          </note>
          <note>
            mars, där. Sångare uppträdde. Budskapet i det de sjöng var: Vi
            vill inte ha containrar lastade med vapen utan med mat.
          </note>
          <note>
            Det jag också upplevde - nu talar jag inte franska, utan fick
            ha översättare hela tiden - var att alla som jag kom i kontakt
            med kände till Sverige. Det hade gjort stort intryck att ett stort
            flygplan kom lastat med paket - som bl.a. hade packats i Lidköping
            - som innehöll mat och kläder i stället för vapen.
          </note>
          <note>
            I utskottets överväganden säger man också, och det tycker jag
            är glädjande: "På biståndssidan kommer Sverige, i syfte att minska
            lidandet för de mest utsatta i konflikten, att fortsätta stödja
            det humanitära arbetet, främst genom FN-systemet och internationella
            enskilda organisationer."
          </note>
          <note>
            Det arbete som vi vet bedrivs i dag av svenska samfund och andra
            enskilda organisationer på bl.a.
          </note>
          <note>
            undervisnings- och hälsoområdet kommer också att fortsätta och
            erhålla stöd.
          </note>
          <note>
            När jag har sett hur mycket som betalas ut till de olika organisationerna
            har jag sett att t.ex. Unicef från
          </note>
          <note>
            Sveriges sida - Sverige är ju en stor biståndsgivare till Unicef
            - fått 2 miljoner som betalas till Republiken Kongo.
          </note>
          <note>
            Jag var djupt imponerad av Unicefs arbete nere i
          </note>
          <note>
            Kongo-Brazzaville. Jag ska ge er en kort inblick i ett möte.
            Vi vet att av de 800 000 människor som flydde ut i skogen var
            ca 100 000 kvinnor. Man räknar med att 6-7 % av de kvinnorna blev
            systematiskt våldtagna och att det var mycket traumatiska upplevelser.
          </note>
          <note>
            Unicef hade ett hem där man tog sig an de här kvinnorna medicinskt,
            psykologiskt och socialt.
          </note>
          <note>
            Jag som har sett mycket nöd och elände, som har känt lukten av
            död, fick sitta i ett rum med fyra kvinnor och en psykolog. Det
            var ett så starkt intryck. Jag fick se en 16-årig flicka sitta
            där med frukten av en våldtäkt, ett barn som var lite mer än ett
            år, i sitt knä.
          </note>
          <note>
            Jag kunde se hur denna unga flicka var djupt kränkt.
          </note>
          <note>
            Det tog mig fruktansvärt hårt.
          </note>
          <note>
            Där har Sverige en uppgift. Där finns en gryende demokrati som
            jag tycker att Sverige ska ta vara på.
          </note>
          <note>
            Man ska inte låta sig övertalas med att det inte är någon idé,
            att det snart blir krig igen, utan man ska se på det som ändå
            sker i kampen för mänskliga rättigheter. Det är vår skyldighet
            att stödja detta.
          </note>
          <note>
            Marianne Jönsson tog förut i dag upp barnen som kunskapsbärare.
            Vi fick också besöka hem för pojkar, alltså gatubarn. Regeringen
            ville samla ihop dem till någon typ av arbetsläger. Unicef tog
            ansvar för detta och hade ett projekt just för de här pojkarna,
            för att ge dem undervisning.
          </note>
          <note>
            Jag frågade en av de här killarna i tioårsåldern vad han tänkte
            bli när han blev stor. Han skulle bli pilot.
          </note>
          <note>
            Kunskapsbärare och morgondagens makthavare.
          </note>
          <note>
            Det finns en bok som heter Förtvivlan och framtidstro, som är
            skriven av Missionsförbundet. Jag uppmanar riksdagsledamöterna
            att läsa denna bok.
          </note>
          <note>
            Den är en beskrivning av hur läget är, av det negativa som har
            hänt, men också av det positiva som man ska ta vara på.
          </note>
          <note>
            Jag vill avsluta med ett citat ur denna bok. Det är en kvinna
            som heter Anna-Carin Rindeskog som har gjort anteckningar från
            den 14 till den 25 december.
          </note>
          <note>
            Hon känner sorg och vrede inför det som hänt under kriget.
          </note>
          <note>
            "Till sorgen över allt detta fogar sig vreden över ett världssamfund
            som inte bryr sig om att ett litet land krossas och förblöder
            på grund av makthungriga staters oljetörst. Där finns också vreden
            över alla medier, alla journalister, som inte vill ta upp ett
            sådant övervåld därför att det inte finns bilder på det, eller
            som inte törs granska det för att inte trampa ett mäktigt europeiskt
            land på tårna.
          </note>
          <note>
            Alla dessa tankar och känslor finns kvar. Men där finns också
            medvetandet om en ny kallelse för en gammal pensionär. När jag
            med både sorg och glädje i hjärtat, och fortfarande med en känsla
            av svek, nyårsafton 1998 lämnade Pointe-Noire, sa en kongolesisk
            vän: 'Åk hem! Var vårt ögonvittne!'
          </note>
          <note>
            Det är det jag försöker vara."
          </note>
          <note type="speaker">
            Anf. 96 GUNILLA WAHLÉN (v):
          </note>
          <note>
            Fru talman! Mänskliga rättigheter är, som den här debatten har
            visat, ett mycket stort, brett och världsomspännande ämne. Jag
            vill inleda med att hålla med om det som sades i de anföranden
            som Murad Artin och Eva Zetterberg har hållit tidigare och tillstyrker
            reservationerna 4 och 6.
          </note>
          <note>
            Jag tänker i mitt anförande uppehålla mig vid ett land, ett land
            som ännu inte har några demokratiska rättigheter.
          </note>
          <note>
            Den 24 februari i år var över 200 personer, politiker, ambassadörer,
            solidaritetsarbetare, FN- och EU-
          </note>
          <note>
            representanter, maratonlöpare, kvinnoorganisationer och ungdomar
            från hela världen samlade till en manifestation i södra Algeriet,
            i flyktinglägren utanför
          </note>
          <note>
            Tindouf.
          </note>
          <note>
            Syftet med manifestationen var att inför hela världen uppmärksamma
            att det västsahariska folket tvingats bo och leva som flyktingar
            i 25 år. En hel befolkning har tvingats bo i den södra algeriska
            öknen i 25 år. De lever där med hjälp av bistånd från övriga världen.
            Allting är provisoriskt. De har nästan ingen produktion av mat,
            kläder eller andra varor. De har inga arbeten och äger nästan
            ingenting.
          </note>
          <note>
            Sedan 1988 har Marocko och Polisario undertecknat en FN-plan
            för en folkomröstning. Denna folkomröstning har flyttats fram
            fem gånger. I dag finns inget datum för en folkomröstning.
          </note>
          <note>
            Folkomröstningen ska besluta om västsaharierna ska tillhöra ockupationsmakten
            Marocko eller om de ska tillåtas leva i ett självständigt demokratiskt
            Västsahara.
          </note>
          <note>
            Jag var i flyktinglägren i Västsahara under den här manifestationen.
            Jag bodde där tillsammans med de familjer som ofrivilligt bor
            där. Jag gjorde studiebesök på vårdkliniker och sjukhus, träffade
            barnmorskor och läkare. Jag träffade barn och ungdomar som alla
            var födda och uppvuxna i dessa läger. Jag träffade gravida kvinnor
            som inte hade något hopp om att deras nya lilla familj inom en
            förutsägbar framtid skulle få återvända till ett demokratiskt
            och fritt Västsahara.
          </note>
          <note>
            Flera generationer lever i öknen, utan demokratiska rättigheter,
            utan rättigheter att skapa sin framtid.
          </note>
          <note>
            Vad har dessa barn och ungdomar för framtid? Hur länge ska de
            och deras föräldrar orka vänta på att de ska få ta ansvar för
            och utöva sin rätt till självförsörjande, självbestämmande och
            andra grundläggande mänskliga rättigheter?
          </note>
          <note>
            Hotet från Marocko mot den västsahariska befolkningen har inte
            minskat utan tvärtom ökat. Marocko ökar sitt militära hot mot
            dessa människor, inte minst genom det vapenavtal landet nyligen
            genomfört med Storbritannien.
          </note>
          <note>
            Befolkningen förvägras rätten att bygga upp sitt eget land. Ungdomar
            kan inte välja olika yrken. De har inte tillgång till radio, TV,
            tidningar, telefoner och utbildningar som andra ungdomar. Hur
            ska dessa ungdomar få en framtidstro? Varför ska de tro att FN,
          </note>
          <note>
            EU och Sverige gör allt för att deras erkända rättigheter ska
            bli förverkligade? Hur ska de kunna arbeta för rättvisa, jämställdhet
            och en ekologiskt hållbar värld när de själva förvägras de mest
            grundläggande rättigheterna att leva i ett demokratiskt land i
            ansvar för sin egen befolkning?
          </note>
          <note>
            Sverige har via vår utrikesminister ett stort ansvar för att
            under vårt ordförandeskap påskynda och kräva att EU agerar kraftfullt
            för att folkomröstningen ska komma till stånd snarast.
          </note>
          <note>
            Sverige har även under ordförandeskapet ett stort ansvar för
            att tvinga Marocko att dra tillbaka sitt militära hot och fullfölja
            överenskommelsen om folkomröstningen. Det enda alternativ som
            annars återstår är att FN och EU gemensamt tvingar Marocko att
            häva ockupationen utan folkomröstning och låta västsaharierna
            forma en framtid i ett eget fritt land med egna demokratiska val.
          </note>
          <note type="speaker">
            Anf. 97 PER LAGER (mp):
          </note>
          <note>
            Fru talman! Det här utskottsbetänkandet innehåller förfärligt
            många intressanta och viktiga frågor.
          </note>
          <note>
            Själv kommer jag att beröra tre olika frågor som bygger på de
            motioner jag har väckt. Den första frågan är nationen Tibet. Den
            andra frågan vill jag ägna åt navajoindianerna, som också kallas
            dinéhindianerna, i Amerika. Den tredje frågan handlar om Mordechai
            Vanunu. Den enskilda modiga människan som sitter i Ashkelonfängelset
            i Israel.
          </note>
          <note>
            Jag börjar då med Tibet. Vi vet alla att Tibet lever under ett
            starkt förtryck. Det har varit ockuperat av
          </note>
          <note>
            Kina sedan 1950, och det är ändå en egen stat enligt internationell
            rätt.
          </note>
          <note>
            Sedan 1959 lever Dalai lama, den religiöse ledaren, i exil. I
            exil har man också bildat en regering, ett parlament och en domstol.
          </note>
          <note>
            Det religiösa och politiska förtrycket är extraordinärt. Man
            har inte rätt att utse sina egna religiösa ledare. Barnen utsätts
            hela tiden för olika trakasserier.
          </note>
          <note>
            Man får inte ägna sig åt den religion man vill. Det går så långt
            att barn torteras. Det råder fullständigt oacceptabla förhållanden
            i Tibet.
          </note>
          <note>
            Tibet har en specifik kultur, har en specifik religion och har
            ett språk som inte alls liknar kinesiskan.
          </note>
          <note>
            Tibet består av ett etniskt specifikt folkslag.
          </note>
          <note>
            Under alla år har man hoppats på att de kinesiska ledarna ska
            komma till ett förhandlingsbord. Det har gjorts många försök att
            få dem dit. Det senaste är att
          </note>
          <note>
            Dalai lama t.o.m. har givit upp tanken på självständighet. Han
            talar i stället om genuin autonomi. Han vill att folket ska få
            avgöra och rösta om sin framtid.
          </note>
          <note>
            Så sent som den 5 februari i år dog en 28-årig nunna, Ngawang
            Lochoe. Hon avtjänade ett tioårigt fängelsestraff efter en fredlig
            demonstration. Hon hade ett år kvar på det straffet. Det finns
            inga noteringar om varför hon dog.
          </note>
          <note>
            Kina är väldigt besvärat av situationen i Tibet.
          </note>
          <note>
            Ledningen är rädd för att den s.k. separatismen ska frigöra Tibet
            från Kina. Det känner vi igen från många länder och situationer
            i världen.
          </note>
          <note>
            Jag har begärt att regeringen ska försöka göra någonting mer
            än vad som har gjorts hittills. Det behövs villkorslösa förhandlingar
            mellan tibetanska exilregeringen och kinesiska ledningen. Vi i
            Sverige bör hjälpa till i detta. Vi bör mana på, och vi bör se
            till att
          </note>
          <note>
            FN får med en representant i processen.
          </note>
          <note>
            I utskottsbetänkandet framgår det att sådana försök hittills
            har misslyckats. Av den anledningen ska vi inte ge upp. Jag vill
            mana på regeringen ytterligare att inte ge efter utan hela tiden
            i alla bilaterala sammanhang kräva av Kina att man ställer upp
            på en förhandling.
          </note>
          <note>
            Vad gäller Kina i övrigt känner vi till det förtryck som sker
            inom Kinas övriga områden. Det senaste rör en speciell grupp som
            jag bara hastigt ska nämna, nämligen falungongrörelsen. Den 14
            mars hölls ett seminarium i riksdagen. Vi vet att det är 50-70
            miljoner människor som ägnar sig åt den rörelsens aktiviteter.
            Det handlar om kroppsövningar. Det finns tre ledande ord - sanning,
            godhet och uthållighet. De borde inte leda till någons misstanke,
            men det gör de när det gäller den kinesiska ledningen. Det här
            är en fråga som vi måste våga stå upp för. Det handlar om grundläggande
            mänskliga rättigheter.
          </note>
          <note>
            Herr talman! Jag går då över till den andra fråga jag tänkte
            ta upp och som jag också har motionerat om. Den handlar om indianerna
            i Big Mountainområdet i sydöstra Arizona. Där är situationen också
            fruktansvärt dålig. En lag från 1974, Relocation Act, innebar
            att indianer tvångsförflyttades efter en fabricerad konflikt som
            iscensattes mellan hopi- och dinéhstammarna. Man förflyttade folk
            från området. Det är ett oerhört viktigt område för indianerna.
            Där har de sina begravnings- och kultplatser. Där har de funnits
            i alla tider. De känner också att hela kulturen klipps av. Det
            är ett kulturmord som pågår därborta.
          </note>
          <note>
            Man har tvångsförflyttat 12 000 indianer från området.
          </note>
          <note>
            Varför har det gjorts? Jo, därför att det finns stora kolfyndigheter.
            Den federala regeringen är inblandad i bolaget Peabody Coal Company
            som driver verksamheten där. Man har förgiftat området, samtidigt
            som man har startat brytningen. Det är väldigt svårt att leva
            där.
          </note>
          <note>
            Vad man gjorde sedan var att man flyttade indianerna till något
            som man kallar för new lands. Det var ett område som ligger intill
            Rio Puerco-floden, där man hade en stor olycka 1979 med en damm
            som brast full av uran och kärnavfall. Den förorenade alltså marken
            och vattnet. Det är omöjligt att leva där, egentligen. Hälften
            av de indianer som flyttades dit är döda i dag.
          </note>
          <note>
            År 1996 kom ytterligare en lag, som kallades accommodation agreement,
            som innebär att indianerna som är kvar på Big Mountain får hyra
            sin mark i 75 år framåt. Man får ha ett begränsat antal djur.
            Man får inte begrava människor. Det är hela tiden restriktioner
            som ändras, och det är omöjligt att försörja sig under de villkor
            de har där. Detta är ett brott mot mänskliga rättigheter.
          </note>
          <note>
            De sista indianerna som skulle förflyttas i februari
          </note>
          <note>
            2000 kunde stanna kvar på grund av en massiv aktion från olika
            frivilliga organisationer i världen, som hjälpte indianerna att
            stämma staten när det gäller brutna avtal. För det var så en gång,
            att när staten inrättade reservat sade man att indianerna skulle
            få bo där så länge gräset växer och vattnet flyter. I dag är det
            bara några få indianer kvar.
          </note>
          <note>
            Det här leder mig till att försöka få regeringen uppmärksam på
            problemet. Den gällande lagstiftningen måste radikalt ändras eller
            upphävas. Vi måste kräva av USA att man följer Wiendeklarationen
            om ursprungsfolkens rätt och FN-deklarationen om mänskliga rättigheter
            och biologisk mångfald.
          </note>
          <note>
            Detta har diskuterats i FN - det vet jag - men det har inte kommit
            så långt. Jag menar att Sverige måste föra upp frågan på FN:s
            agenda igen och i alla bilaterala sammanhang med USA:s regering.
          </note>
          <note>
            Så kommer vi till den tredje och sista frågan jag tänkte ta upp,
            som jag också har motionerat om. Det handlar om Mordechai Vanunu.
          </note>
          <note>
            Det är en israel - en f.d. kärntekniker - som kidnappades 1986
            av den israeliska säkerhetstjänsten.
          </note>
          <note>
            Han dömdes bakom lyckta dörrar för landsförräderi till 18 års
            fängelse i isoleringscell på två gånger tre meter. Han har alltså
            nu suttit i över 14 år i Ashkelonfängelset. Hans brott var att
            han avslöjade Israels kärnvapenprogram i kärnteknikanläggningen
            Dimona, där han arbetade.
          </note>
          <note>
            År 1987 fick han det alternativa Nobelpriset, och sedan har han
            fått en mängd andra utmärkelser. Det har också varit en massiv
            uppslutning i världen för hans sak. Nobelpristagare och olika
            vetenskapsgrupper - män och kvinnor - har ställt upp för hans
            sak. I
          </note>
          <note>
            EU-parlamentet har man skrivit flera resolutioner som har krävt
            en annan behandling och frigivning av
          </note>
          <note>
            Mordechai Vanunu. Här i Sverige har vi en särskild
          </note>
          <note>
            Vanunukommitté som jobbar för hans sak. Vi har demonstrationer
            en gång om året den 30 september, när han kidnappades, på Sergels
            torg. Vi hade också ett seminarium den 8 december i samband med
            det alternativa Nobelpriset. Det är rätt märkligt att vi har en
            pristagare som fått det alternativa Nobelpriset och som hela tiden
            sedan han fick priset har suttit i ett fängelse i Israel.
          </note>
          <note>
            Situationen är oerhört besvärlig. Han trakasseras ständigt. Det
            var en ljusning 1998, när det såg ut som om Israel skulle lätta
            på de regler som styr hans verksamhet i fängelset. Vi trodde t.o.m.
            att Israels 50-
          </note>
          <note>
            årsjubileum skulle innebära att han frigavs, men icke.
          </note>
          <note>
            Han har inte fått någon bättre situation, och hans psykiska hälsa
            är väldigt pressad just nu.
          </note>
          <note>
            Jag menar att bl.a. ändrade relationer med Israel skulle kunna
            innebära en större möjlighet för Sverige att påverka Israels regering
            när det gäller Mordechai
          </note>
          <note>
            Vanunu. Sverige, menar jag, måste kräva Vanunus omedelbara frigivning.
            Det kan man göra i direkta samtal med Israels regering. Skulle
            inte detta hjälpa menar jag att man måste föra upp Mordechai Vanunu,
            även om det är ett enskilt fall, på FN:s agenda. Det finns många
            olika sätt att göra detta på. Sverige borde inte tveka en sekund
            att göra vad man kan.
          </note>
          <note>
            Hans brott är inget brott. Han har fått ett fängelsestraff som
            saknar proportioner. Det finns över huvud taget ingen anledning
            att han sitter i ett fängelse. I
          </note>
          <note>
            stället borde han hyllas som en människa som sätter de mänskliga
            rättigheterna över nationella intressen.
          </note>
          <note>
            Därför menar jag att Sverige måste göra ytterligare insatser
            för just hans sak.
          </note>
          <note type="speaker">
            Anf. 98 LENNART FRIDÉN (m):
          </note>
          <note>
            Herr talman! Jag tänker ta upp två saker i detta betänkande.
            Det ena rör Iran - ett land vars problem jag har ägnat mig en
            hel del åt och också motionerat om. Det är en motion som behandlas
            i detta betänkande. Det andra är en fråga som har dykt upp under
            debattens gång i dag som det finns all anledning att ta fasta
            på.
          </note>
          <note>
            Det är intressant att man i betänkandet hänvisar till en FN-resolution
            som talar om att det som har hänt utgör allvarliga försämringar
            av MR-läget i Iran.
          </note>
          <note>
            Det kunde man nästan förutse, med tanke på den blåögdhet med
            vilken man har agerat på olika håll.
          </note>
          <note>
            Det är ett slags snällhet mot iranierna som de tolkar som svaghet.
            Det finns alltså inte, som jag ser det, de riktiga krafttag mot
            den regimen som borde till.
          </note>
          <note>
            Det står vidare i betänkandet om dödsstraff, tortyr och inhuman
            och förnedrande bestraffning. Så, i slutet på det första avsnittet
            står det så här: "Även spöstraff, stening och stympningar förekommer."
            Det är uppräknat ungefär som om det vore något likvärdigt.
          </note>
          <note>
            Stening är som jag ser det ett av de allra mest grymma - ett
            av de mest barbariska - sätten att avrätta människor på. Det är
            ingenting som man bara kan svälja genom att skicka in det som
            ett ord i en mening på detta sätt. Det förekommer.
          </note>
          <note>
            Vi vet att det inte bara, som det står här, rutinmässigt utdöms
            dödsstraff för - man räknar upp det som kan betraktas som kriminella
            handlingar - narkotikahandel, mord, väpnat rån osv. Det förekommer
            också för vad vi skulle kunna kalla för moraliska förseelser.
          </note>
          <note>
            Det finns alltså all anledning att även på det sättet reagera
            genom att ta avstånd från det på ett kraftfullt sätt och inte
            som sker i dag.
          </note>
          <note>
            Jag har skrivit, och det citeras helt riktigt här, att
          </note>
          <note>
            "Sverige liksom EU har visat en påfallande passivitet och undfallenhet
            mot den iranska regimen som är en av världens blodigaste." Ändå
            kommer man så småningom, när man har hållit med om vissa saker,
            fram till att utskottet konstaterar att Sverige agerar kraftfullt.
            Hur då? I vad består den kraftfullheten? Man konstaterar att Sverige
            agerat kraftfullt. Av detta har jag, herr talman, inte sett ett
            endaste dugg.
          </note>
          <note>
            Det är bra att man från EU:s sida för närvarande förbereder,
            nu när Sverige dessutom är ordförandeland, arbetet för att uppmärksamma
            situationen för de mänskliga rättigheterna i Iran i den kommande
            sessionen av MR-kommissionen i april.
          </note>
          <note>
            Jag vill gärna uppmana alla att mana på vår utrikesminister och
            de ansvariga från Sverige i den här frågan så att det verkligen
            sker någonting på det här området. Men vad man kommer fram till
            är att man ska vädja till Iran att ta emot den särskilde representanten
            från FN. Är det någon som tror att det kommer att innebära någon
            förbättring för det förtryckta iranska folket? Då är man bra blåögd.
          </note>
          <note>
            Herr talman! Jag hade faktiskt väntat mig mycket mer av utskottet
            i det här sammanhanget. Man avslutar med att skriva: "Med vad
            som ovan anförts anser utskottet att motionerna ..." - man räknar
            upp några stycken, däribland min - "kan besvaras." Om
          </note>
          <note>
            "yxskaft" är svar på "goddag", som i den gamla berättelsen, är
            det klart att de kan sägas vara besvarade.
          </note>
          <note>
            En annan sak jag tänkte beröra är att jag tillsammans med en
            kollega i januari var i Mellersta Östern.
          </note>
          <note>
            Vi diskuterade väldigt mycket MR-frågor i olika länder. Jag har
            min lilla anteckningsbok från resan med mig här, och det var nästan
            så att jag tappade den när vi ställde frågan hur det var med hedersmord
            i landet. Jag gjorde följande anteckningar: Ja, det förekommer
            ju, men allt som kallas hedersmord är det inte. Hedersmord förekommer
            även för att öka söners arvslotter. Lagar finns, men bara kort
            fängelsevistelse är vanligt. Otrohet måste bevisas av fyra oberoende
            personer - även religionen kräver det - men då åsidosätter man
            både lagen och religionen och utför hedersmorden.
          </note>
          <note>
            När vi frågade hur det kommer sig att man utdömer så ringa straff
            och att en del slipper undan kom svaret: Unga, underåriga söner
            tubbas av fäderna till att utföra mordet. Då slipper de undan
            straff.
          </note>
          <note>
            Tänk er motsvarande situation i Sverige: en underårig, icke straffmyndig,
            14½ år gammal gosse som av sin far tubbas att slå ihjäl sin 20-åriga
            syster. Oavsett om det är därför att man tror att hon har umgåtts
            med folk på ett sätt som familjen inte accepterar eller om det
            är för att öka sönernas arvslott är det förfärande att höra detta.
          </note>
          <note>
            Jag måste säga att jag höll på att tappa min anteckningsbok när
            de talade om detta. De talade sedan om hur många hedersmord som
            sker i det landet. Vi besökte fyra olika länder i Mellersta Östern,
            och jag behöver inte säga vilket land det är därför att det var
            ungefär likadant i alla dessa länder. Det är 25-30
          </note>
          <note>
            hedersmord per år plus mörkertalet. Det kan vara stort - lika
            stort eller t.o.m. ännu större.
          </note>
          <note>
            Herr talman! Det här är en fråga som t.o.m. har berört vårt eget
            land. Det pågår en rättegång i Sverige som berör ett s.k. hedersmord.
            Det här är, som jag ser det, utan tvekan en av de frågor som man
            i det internationella arbetet för mänskliga rättigheter bör prioritera
            mycket högt - detta tillsammans med stympning av flickor och annat.
          </note>
          <note>
            Hedersmord är för det första en styggelse, som beteckning för
            någonting som jag betraktar som ett vanligt mord, och för det
            andra någonting som används på ett sätt, som den ledande politikern
            i detta land berättade för oss, som vi aldrig kan acceptera. Vi
            måste tvärtom motarbeta det på det allra starkaste sätt som vi
            över huvud taget kan.
          </note>
          <note>
            Herr talman! Jag ska bara återknyta till det jag inledde med.
            Ska man komma till rätta med dessa problem som vi kan se i Iran
            kan man inte bara säga fy och ajabaja, utan man måste från Sveriges
            sida och från EU:s sida reagera kraftfullt. Då menar jag kraftfullt,
            och inte på det sätt som det står i betänkandet.
          </note>
          <note>
            Jag kan också lägga till att jag förra veckan blev uppringd av
            en av mina iranska vänner, som nu hade fått information hemifrån
            om att årets fjärde stening hade genomförts i Iran. Stening är
            det grymmaste och det mest barbariska av alla sätt att ta död
            på folk. Vi måste reagera med kraft, inte bara med tomma ord.
          </note>
          <note type="speaker">
            Anf. 99 YVONNE OSCARSSON (v):
          </note>
          <note>
            Herr talman! Jag tänker också prata om Kongo, som Rosita Runegrund
            pratade om, men också om
          </note>
          <note>
            Demokratiska Republiken Kongo, alltså Kongo-
          </note>
          <note>
            Kinshasa.
          </note>
          <note>
            Jag ska börja med Kongo-Brazzaville. Liksom flera andra i riksdagen
            har jag varit med om att skriva en motion om Kongo-Brazzaville.
          </note>
          <note>
            Liksom många andra afrikanska länder har
          </note>
          <note>
            Kongo-Brazzaville en tämligen våldsam historia.
          </note>
          <note>
            Befolkningen har fått genomlida flera militärkupper, och många
            har tappat tron på att det någonsin är möjligt att få leva i en
            demokrati.
          </note>
          <note>
            I mars i fjol var jag tillsammans med andra riksdagsledamöter
            på besök i de båda Kongostaterna. I
          </note>
          <note>
            Brazzaville var delar av staden sönderskjutna. Den nuvarande
            presidenten Sassou Nguesso hade en egen privat armé förutom landets
            och hade därför en mycket stor militär makt. Den makten har han
            också använt. Det berättas om ett stort antal brott mot de mänskliga
            rättigheterna. Städer och byar har bränts ned, och befolkningen
            har jagats ut i skogen där de tvingats leva som laglösa. Sassou
            har inte tvekat att beskjuta kyrkor där människor befunnit sig
            för att be om fred. Han har stått bakom skändning och dödande
            av kvinnor och barn och även använt barnsoldater för att utföra
            bestialiska handlingar. När löner till soldaterna inte har varit
            möjliga att betala ut i pengar har han givit soldaterna tillåtelse
            att plundra människors bostäder för att ta vad de vill ha. För
            bara några dagar sedan har jag fått höra direkt från Kongo att
            t.o.m. på den internationella böndagen blev två kvinnor på väg
            till kyrkan våldtagna av angolanska soldater.
          </note>
          <note>
            Vänsterpartiet tycker att det är mycket viktigt att
          </note>
          <note>
            Sverige fortsätter att stödja och framför allt ge röst ute i
            världen åt vad som förekommer i landet, som
          </note>
          <note>
            Rosita Runegrund också pratade om.
          </note>
          <note>
            Under frågestunden för två veckor sedan ställdes en fråga av
            Rosita Runegrund till vice statsminister
          </note>
          <note>
            Lena Hjelm-Wallén om Sveriges engagemang i
          </note>
          <note>
            Kongo-Brazzaville. Svaret var glädjande. Det är fleras ansvar
            att fortsätta att stödja landets demokratiseringsprocess genom
            EU och FN, och då främst genom Unicef, som flera har sagt. Sverige
            har också missionärer i Kongo som kan hålla oss informerade om
            vad som händer, och de behöver naturligtvis också stöd i sitt
            arbete.
          </note>
          <note>
            Jag håller med Rosita Runegrund om att det är glädjande att det
            finns positiva händelser i Brazzaville, men jag tror ändå att
            det är vi som har varit där och även andra som har uppgiften att
            fortsätta att berätta om vad vi såg för att Kongo inte ska glömmas
            bort.
          </note>
          <note>
            Herr talman! Jag går nu över till Kongo-Kinshasa.
          </note>
          <note>
            Jag vill börja med att påminna om att enligt regeringens deklaration
            är situationen i Kongo den allvarligaste i hela Afrika. Många
            länder är inblandade i oroligheterna i landet. Rwanda, Uganda,
            Sudan, Zimbabwe och Angola har egna trupper eller stöder trupper
            i Kongo-Kinshasa.
          </note>
          <note>
            I januari i år mördades president Kabila av, som det sägs, sin
            egen livvakt. Hans son Joseph Kabila tog över.
          </note>
          <note>
            70 % av landets befolkning lever under fattigdomsstrecket, och
            rättssäkerheten är helt satt ur spel.
          </note>
          <note>
            Röda Korset menar att kriget bara sedan 1997 har krävt två miljoner
            dödsoffer. Trots det har massmedier både i Sverige och i övriga
            världen ägnat mycket lite tid och plats åt situationen i Kongo.
            Stora delar av landet fungerar nu enbart på grund av att kyrkor
            och biståndsorgansationer har övertagit skolor och sjukvård.
          </note>
          <note>
            Amnesty International vittnar om att de mänskliga rättigheterna
            ständigt kränks. Det är svårt att veta hur många politiska fångar
            det finns, men ett stort antal familjer rapporterar om saknade
            familjemedlemmar.
          </note>
          <note>
            Fortfarande befinner sig ett stort antal människor på flykt,
            och vissa uppskattar antalet till mellan en och två miljoner.
            Barn fängslas och blir utsatta för övergrepp av både väktare och
            medfångar. Sverige utvisar dessutom personer på flykt från Kongo-Kinshasa
            som riskerar att torteras och även dödas i sitt hemland.
          </note>
          <note>
            För snart två år sedan undertecknades ett fredsavtal i Lusaka,
            men det följs inte. Det innebär bl.a. att främmande militära styrkor
            ska dra sig tillbaka så att
          </note>
          <note>
            FN kan sända dit de observationsstyrkor som man beslutat om.
          </note>
          <note>
            I torsdags hade vi i Vänsterpartiet besök av
          </note>
          <note>
            Franklin Kanyinda, som bor i Sverige och är kontaktperson för
            det fredliga oppositionella partiet UDPS.
          </note>
          <note>
            Han berättade att den kongolesiske ledaren för UDPS
          </note>
          <note>
            Etienne Tshisekedi har lagt fram ett förslag till fred, och alla
            människor och grupperingar som vill hitta fredliga lösningar måste
            enligt Kanyinda få stöd av demokratiska länder. Där kan Sverige
            vara ett föregångsland. Sverige måste genom vårt ordförandeskap
            i EU lägga fram konkreta förslag för att stödja fredsinitiativ
            från Kongo. Utrikesminister Anna Lindh har uttalat att hon är
            villig till stöd för att stärka landets egna kapacitet och att
            det är ett starkt svenskt intresse att Kongo ur ett längre perspektiv
            ges stöd för att lösa väpnade konflikter. Även när det gäller
            Kongo-
          </note>
          <note>
            Kinshasa måste Sverige både i EU och FN söka samarbete, så att
            landet får hjälp med krishantering och med att bygga upp demokratiska
            system.
          </note>
          <note>
            Herr talman! För befolkningen i Kongo är vi svenskar ett fredsivrande
            och solidariskt folk. Jag hoppas att vi fortsätter att visa att
            det är sant.
          </note>
          <note type="speaker">
            Anf. 100 MORGAN JOHANSSON (s):
          </note>
          <note>
            Herr talman! Jag ska i mitt korta anförande koncentrera mig på
            en fråga, nämligen den om kurdernas situation. Närmare bestämt
            gäller det en del av den frågan, nämligen det kurdiska självstyret
            i norra Irak eller irakiska Kurdistan, beroende på hur man ser
            det.
          </note>
          <note>
            Jag skulle självklart också vilja säga någonting om situationen
            för kurderna i Turkiet och Iran - där händer ju mycket nu - men
            jag väljer att just i dag tala om irakiska Kurdistan.
          </note>
          <note>
            Skälet är att man nu i FN diskuterar att häva eller i varje fall
            mildra sanktionerna mot Irak. I det sammanhanget diskuteras också
            flygförbudszonerna, som infördes av USA, Storbritannien och Frankrike
            1991
          </note>
          <note>
            för att skydda befolkningen mot Saddam Husseins angrepp. I norr
            gäller flygförbudet irakiskt flyg norr om den 36:e breddgraden.
          </note>
          <note>
            Det finns en stark och berättigad oro i det här området för vad
            som kan komma att hända om sanktionerna och flygförbudet hävs.
            Minnena av Saddam
          </note>
          <note>
            Husseins tidigare övergrepp mot kurderna är starka.
          </note>
          <note>
            Om Saddam Hussein återigen skulle få fria händer i norr riskerar
            vi ett blodbad. Så är realiteten. Det är inte konstigt om människor
            nu flyr från området. Det är extremt viktigt att omvärlden talar
            om att kurdernas säkerhet i norra Irak måste garanteras av FN
            om sanktionerna och flygförbudszonerna hävs. Det duger inte i
            längden med allmänna deklarationer. Säkerheten måste garanteras
            handfast och konkret av FN. Jag tror att FN har lärt sig av de
            fruktansvärda krigen på
          </note>
          <note>
            Balkan att man aldrig kan lita på despoter och på enkla ord skrivna
            på papper.
          </note>
          <note>
            I utrikesutskottet har man i fullständig enighet kommit fram
            till en formulering på den här punkten om att kurdernas säkerhet
            bör garanteras genom fortsatt FN-närvaro om flygförbudszonerna
            hävs. Det är ett viktigt steg i rätt riktning av Sveriges riksdag.
          </note>
          <note>
            Visst skulle man kanske önska sig starkare skrivningar, men det
            viktiga är att ta fasta på vad det här egentligen betyder, att
            tolka det offensivt och att med det i ryggen driva frågan vidare,
            framför allt i FN.
          </note>
          <note>
            Skrivningen blir också starkare av att det råder partipolitisk
            enighet kring den. Moderaternas och Folkpartiets reservation gäller
            ju inte den formuleringen utan en annan fråga.
          </note>
          <note>
            Jag lyssnade också noga på Marianne Andersson från Centern tidigare
            i dag. Det är ju hennes motion som ligger till grund för de här
            skrivningarna. Det känns bra att vi har en samsyn om att de här
            skrivningarna ska tolkas offensivt. På det sättet kan riksdagsbeslutet
            faktiskt medverka till att uppmärksamma omvärlden på att man inte
            kan avveckla sanktionen och flygförbudet hur som helst. Det finns
            ett folk i norr som är i behov av skydd, och detta folk får FN
          </note>
          <note>
            inte svika.
          </note>
          <note>
            Förutom att säkerheten ska garanteras måste också det kurdiska
            självstyret, som byggts upp sedan
          </note>
          <note>
            1991, garanteras om det blir tal om att häva sanktionerna och
            flygförbudet. Det kurdiska självstyret, med ett valt parlament,
            är unikt på många sätt. Det har också varit framgångsrikt när
            det gäller att utveckla demokrati och mänskliga rättigheter. Det
            finns i detta självstyre en storartad chans för kurder att visa
            de andra staterna i regionen just vad demokrati och mänskliga
            rättigheter innebär i praktiken. Det är ju tunnsått med demokratier
            i Mellanöstern.
          </note>
          <note>
            Det är viktigt att omvärlden slår vakt om det här självstyret.
            I botten finns dessutom ett avtal om autonomi mellan den irakiska
            regimen och kurderna från
          </note>
          <note>
            1970. Jag har ingen som helst tro på att Saddam Hussein vill
            hålla sig till det. Tvärtom skulle han nog göra allt för att avskaffa
            det om han bara fick chansen. Han har gjort det tidigare. Det
            är därför viktigt att från omvärldens sida tala om att det självstyre
            som byggts upp måste respekteras av Irak om sanktionerna och flygförbudet
            hävs. Samtidigt ska man hålla i minnet att Irak alltjämt är en
            suverän stat. Det är svårt för en stat som Sverige som historiskt
            sett alltid låtit sig styras av folkrättsliga principer att föreskriva
            för andra länder hur de ska organiseras. Men en liten bit på den
            vägen kan man gå, och det gör man också i utskottsbetänkandet.
            Där skriver man att hänsyn bör tas till den demokratiska institutionaliseringen,
            som skett i norra Irak, om flygförbudszonerna hävs.
          </note>
          <note>
            Avslutningsvis, herr talman...
          </note>
          <note type="speaker">
            Anf. 101 FÖRSTE VICE TALMANNEN:
          </note>
          <note>
            Tiden är redan slut, med råge. Det gäller fyra minuter för efteranmälda
            talare.
          </note>
          <note>
            Jag får erinra om att det i dagens debatt rörande utrikesutskottets
            betänkande nr 10 bara är två talare som har hållit sig till de
            tider som de själva har angett. Vi kan inte planera kammarens
            arbete utifrån tider som inte hålls.
          </note>
          <note type="speaker">
            Anf. 102 LENNART VÄRMBY (v):
          </note>
          <note>
            Herr talman! Torsdagen den 22 februari i år, cirka klockan 10
            på förmiddagen, stod Yusuf Akbulut, präst i den syriansk-ortodoxa
            lilla församlingen i
          </note>
          <note>
            Diyarbakir i östra Turkiet inför domarna i säkerhetsdomstolen.
            Efter drygt 15 minuter var rättegången över - för den här gången.
            Det var nämligen fortsättningen på en rättegång som började i
            december förra året och som nu fortsätter den 5 april.
          </note>
          <note>
            Yusuf Akbulut åtalas för att han har uttalat sin åsikt på ett
            sätt som den turkiska staten inte tolererar.
          </note>
          <note>
            Det han sade var att det dåvarande ottomanska riket, föregångaren
            till dagens Turkiet, mördat och förföljt inte bara armenier utan
            också andra minoriteter som assyrier/syrianer och kaldéer. Men
            vad den turkiske åklagaren inte hade räknat med var att den lilla
            församlingen i Diyarbakir hade många vänner världen runt. Dessa,
            i huvudsak flyktade assyrier/syrianer, mobiliserade i sin tur
            demokratiska representanter som ställde upp vid den första rättegången
            i december. Denna solidaritet med ledamöter från Sveriges riksdag
            och andra länder fick domstolen att skjuta på rättegången till
            februari i år, troligen i förhoppning om att den internationella
            solidariteten då inte skulle fortsätta. Men än en gång var vi
            många som ställde upp. Yilmaz Kerimo och Carina Hägg från Socialdemokraterna
            och undertecknad från Vänsterpartiet, en kristdemokrat och en
            socialdemokrat från Tyskland och flera från andra länder deltog
            i den här rättegången. Tillsammans med massmedieuppbådet blev
            det än en gång för mycket för den dom som annars hade varit given.
          </note>
          <note>
            Det här lilla exemplet visar på vikten av internationell solidaritet
            och ständig vaksamhet vad gäller just mänskliga rättigheter. Det
            hemska är att säkerhetsdomstolen i Diyarbakir inte är ensam om
            att förfölja och döma folk när det gäller mänskliga rättigheter.
            Det är uppenbart att Turkiet inte lever upp till sina åtaganden,
            att man inte lever upp till de krav som måste ställas på ett land
            som vill bli medlem av den europeiska unionen. Därför måste Sverige
            öka aktiviteterna och stödet för demokrati och mänskliga rättigheter
            i Turkiet och i övriga världen.
          </note>
          <note>
            Vid vår resa till den här rättegången hade vi svenskar mycket
            gott stöd av det svenska konsulatet i
          </note>
          <note>
            Istanbul. Den svenske konsuln, Sture Theolin, ställde personligen
            upp och deltog i resan liksom i mötet med överåklagaren i Diyarbakir
            där vi hade tillfälle att framföra våra bestämda uppfattningar
            om att den här rättegången och många andra över huvud taget inte
            borde äga rum. Det är bra när svenska utlandsbeskickningar inte
            bara främjar ökad handel utan också engagerar sig för mänskliga
            rättigheter. På grund av situationen i Turkiet och Turkiets strävan
            att bli en del av Europeiska unionen bör det här konsulatet i
          </note>
          <note>
            Istanbul finnas kvar, enligt min mening, som en viktig kontaktyta.
          </note>
          <note>
            Den här rättegången sköts alltså upp till den 5
          </note>
          <note>
            april i år. Även då kommer vi från Vänsterpartiet att ställa
            upp för Yusuf Akbulut och för de mänskliga rättigheterna.
          </note>
          <note>
            Jag vill också passa på tillfället här att vädja till den svenska
            regeringen om något helt annat, nämligen amnesti för alla som
            har sökt asyl men som på grund av avslag har tvingats till en
            tillvaro under jord här i Sverige. Personligen är jag sedan flera
            år engagerad i en kurdisk familj som har fått avslag gång på gång.
            Med de allt hårdare gränskontroller som
          </note>
          <note>
            Schengen har skänkt oss vore det inte helt fel att tända ett
            humanismens ljus, gott folk. Det ljuset skulle kunna vara en amnesti
            från den svenska regeringen, så att min kurdiske vän Ahmet Bingöl
            med familj skulle kunna börja ett människovärdigt liv här i
          </note>
          <note>
            Sverige efter nära tio år i exil och flykt från förföljelse i
            Turkiet. Om han utvisas till Diyarbakir väntar nämligen fortsatt
            förföljelse och rättegång, och då är det inte säkert att domaren
            är lika medgivande som jag hoppas och tror att han blir vad gäller
            Yusuf Akbulut.
          </note>
          <note>
            Ett Turkiet utan förföljelse och förtryck skulle göra detta vackra
            land också till ett människovärdigt och vänligt land för alla
            människor. Det vore ett land värt att besöka utan att vara tvungen
            att samtidigt besöka rättegångar.
          </note>
          <note type="speaker">
            Anf. 103 HILLEVI LARSSON (s):
          </note>
          <note>
            Herr talman! Jag ska försöka anstränga mig för att bli den fjärde
            som håller tiden här i dag. Om jag inte lyckas får herr talmannen
            gärna stoppa mig.
          </note>
          <note>
            Även jag vill uppehålla mig kring kurdernas situation i Irak.
            Efter Gulfkriget 1990 startade kurderna ett uppror mot den irakiska
            regimen. Men Natos stöd uteblev, och kurderna tvingades upp i
            bergen. När massmediebilderna kablades ut över världen växte en
            opinion för kurderna fram, och en säkerhetszon inrättades för
            att beskydda kurderna. Det rör sig om ungefär 3,5 miljoner människor,
            som haft självstyre sedan dess. Men förhållandet till Irak har
            aldrig riktigt klargjorts. Detta behöver göras för kurdernas skull.
          </note>
          <note>
            Efter kriget infördes sanktioner som bl.a. berörde
          </note>
          <note>
            Iraks utrikeshandel. Nu har man börjat tvivla på att sanktionerna
            har fått den effekt som man avsett. Man har även sett att civilbefolkningen
            lider. Nu talar man om att eventuellt häva dessa sanktioner. Det
            är väldigt viktigt att inte blanda ihop hävning av sanktioner
            som ska leda att den irakiska civilbefolkningen får mat och medicin
            med den irakiska arméns tillträde till de kurdiska områdena, vilkas
            skydd fortfarande bör garanteras.
          </note>
          <note>
            Det man kan befara är nämligen det som har hänt historiskt: massmord
            på den kurdiska befolkningen med kemiska vapen. Detta måste naturligtvis
            undvikas med alla medel. Alltså måste hävningen av sanktionerna
            villkoras. Vi bör i EU verkar för att EU och
          </note>
          <note>
            FN ser till att självstyret består och förhållandet mellan irakiska
            Kurdistan och Irak klargörs. Det bör också finnas FN-beredskap
            för att skydda detta område, dvs. inte bara närvaro utan att man
            verkligen garanterar kurdernas säkerhet.
          </note>
          <note>
            Sammanfattningsvis kan man säga att vi tagit ett första steg
            i det här utskottsbetänkandet. Men vi bör ännu mer klargöra fortsättningen
            på detta och driva frågorna vidare offensivt både inom EU och
            inom
          </note>
          <note>
            FN.
          </note>
          <note type="speaker">
            Anf. 104 BERNDT EKHOLM (s):
          </note>
          <note>
            Herr talman! Jag ska använda mina få minuter till några repliker.
            Eftersom jag inte hållit något anförande fick jag inte replikera
            - en ordning som man kanske kan ifrågasätta om den är bra. Nu
            har en del av dem jag ska svara lämnat kammaren, men jag tar det
            ändå i turordning.
          </note>
          <note>
            Först gällde det Kongo. Rosita Runegrund sitter kvar i alla fall.
            Vi har från utskottsmajoriteten formulerat oss som vi gjort när
            det gäller EU därför att vi tror att den instans som har förmågan
            att göra en verklig insats, både i Kongo-Brazzaville och i Kongo-
          </note>
          <note>
            Kinshasa, är EU. Sverige kan göra biståndsinsatser och gör också
            sådana, både när det gäller fredsbyggande och när det gäller humanitära
            insatser. Men när det gäller att åstadkomma fredsbyggande är nog
            EU, och FN naturligtvis, de aktörer vi får ty oss till.
          </note>
          <note>
            Gunilla Wahlén nämnde Västsahara. Jag vill bara stryka under
            att vi i utskottsbetänkandet står fast vid kravet på en folkomröstning
            när det gäller Västsahara. Vi stöder FN i det arbetet och ser
            naturligtvis att
          </note>
          <note>
            EU också gör insatser för att denna folkomröstning kommer att
            förverkligas, även om det har sett trögt ut väldigt länge.
          </note>
          <note>
            Per Lager tog upp dineh-indianerna i en av sina kommentarer.
            Jag vill också där stryka under att vi i utskottet är väldigt
            tydliga i fråga om att även en stor stat som USA måste respektera
            de internationella konventioner om mänskliga rättigheter och ursprungsbefolkningar
            som det här gäller. Vi kan inte göra någon skillnad på USA och
            andra stater, utan vi ställer samma krav på USA som på andra att
            respektera de här konventionerna. Utskottet förutsätter också
            att regeringen ser till att även USA efterlever det här internationella
            regelverket, utan att vi för den skull från utskottets sida kan
            sätta oss in i varje detalj i just det här aktuella fallet.
          </note>
          <note>
            Lennart Fridén gjorde en markering mot utskottet för att vi hade
            varit svaga i våra texter när det gäller spöstraff, stening och
            stympningar. Det kan man förstå om man läser texten på det sätt
            som Fridén gjorde. Detta är nämligen en ren faktatext återgiven
            från Amnesty International utan några som helst värderingar, en
            uppräkning av antalet avrättningar och av strafformer som förekommer.
            Självklart är detta någonting avskyvärt. Någonting annat kan inte
            sägas om sådana strafformer. Även om vi för den skull i utskottets
            överväganden inte har kommenterat detta gör jag det nu från talarstolen.
          </note>
          <note>
            Därmed tror jag att jag har gett repliker, i formen av ett anförande,
            på några av de inlägg som har hållits, herr talman.
          </note>
          <note type="speaker">
            Anf. 105 ROSITA RUNEGRUND (kd):
          </note>
          <note>
            Herr talman! Jag kan förstå att man använder EU i utskottstexten.
            Men fortfarande finns det inom EU
          </note>
          <note>
            länder som har försökt lägga locket på under de konflikter som
            varit i Kongo- Brazzaville. Jag tänker på
          </note>
          <note>
            Frankrike, vars agerande är tvivelaktigt både när det gäller
            oljeutvinningen och Elfs engagemang i detta och när det gäller
            vapen. Därför undrar jag om Sverige är berett att gå in mer aktivt
            i fredsbyggandet inom
          </note>
          <note>
            EU. Det skulle jag vilja ha klarlagt när det gäller
          </note>
          <note>
            Kongo-Brazzaville.
          </note>
          <note type="speaker">
            Anf. 106 BERNDT EKHOLM (s):
          </note>
          <note>
            Herr talman! Enligt alla informationer som jag har, och jag har
            talat med dem som jobbar med de här frågorna, gör Sverige det.
            Det finns en särskild arbetsgrupp, jag tror att det är för båda
            Kongostaterna, inom ramen för EU-arbetet. I anslutning till den
            gruppen har Sverige drivit att man måste ta ett solidariskt ansvar
            för de här länderna och också tagit upp den debatt som har cirkulerat
            kring Frankrikes roll i det här sammanhanget.
          </note>
          <note type="speaker">
            Anf. 107 ROSITA RUNEGRUND (kd):
          </note>
          <note>
            Herr talman! Jag tycker att det är bra att Berndt
          </note>
          <note>
            Ekholm klarlägger detta. Men jag är envis. Jag undrar om Berndt
            Ekholm är villig att driva på detta ytterligare. Just med tanke
            på det förtroendekapital som
          </note>
          <note>
            Sverige har i Kongo-Brazzaville tror jag att det är viktigt att
            både den svenska allmänheten och också folket i Kongo-Brazzaville
            får de här uppgifterna, dvs. att Sverige är aktivt i fredsbyggandet.
          </note>
          <note type="speaker">
            Anf. 108 BERNDT EKHOLM (s):
          </note>
          <note>
            Herr talman! Jag menar att vi är det. Det syns på hur vi besvarar
            den motion som är väckt. Den får ett mycket positivt svar. I princip
            ställer vi upp på motionens tankegångar, och det betyder naturligtvis
            att vi för de här frågorna vidare. Jag tycker att det är det tydligaste
            svar jag kan ge.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 13 §.)
          </note>
          <note>
            11 § Vissa frågor rörande föräldrabalken
          </note>
          <note>
            Föredrogs lagutskottets betänkande 2000/01:LU15
          </note>
          <note>
            Vissa frågor rörande föräldrabalken.
          </note>
          <note type="speaker">
            Anf. 109 BERIT ADOLFSSON (m):
          </note>
          <note>
            Herr talman! Ärade ledamöter och åhörare! Nu ska vi debattera
            det som rör alla människor som omfattas av svensk lagstiftning,
            nämligen familjerätten.
          </note>
          <note>
            Den kommer in i och styr en stor del av människors vardag. Tyvärr,
            får jag väl säga, är lagen mest aktuell när något tar slut, dvs.
            när samlevnaden, delaktigheten, gemenskapen och dess förutsättning
            kärleken upphör. Egentligen skulle man som i en annan form av
            delaktighet, t.ex. handelsbolag eller enkelt bolag, träffa ett
            avtal som har till syfte att skilja parterna åt på ett för alla
            acceptabelt sätt. I associationsrätten finns tvång på avtal om
            hur man ska handskas med resultatet av de gemensamma ansträngningarna
            när man skiljs åt.
          </note>
          <note>
            Resultatet av samlivet i familjen är ofta en del egendomar, döda
            ting, men också i högsta grad levande barn. Regler som styr vården
            av dem finns i familjerätten. Drömmen om evig kärlek delar man
            säkert när barn blir till. Men när kärleken är slut kan det bli
            en dragkamp och stridigheter som kan ta åratal och som kan sätta
            djupa spår i speciellt barn. Det vore bra om man satte sig in
            ordentligt i vad som fordras av en människa som sätter en annan
            människa till världen, helst innan man också gör det.
          </note>
          <note>
            I betänkandet LU15 finns 40 avvisade lagändringsförslag, alltså
            avslagna motioner. Ändå är det just därför vi riksdagsledamöter
            är här i riksdagen; för att stifta, förändra eller ta bort lagar
            eller paragrafer.
          </note>
          <note>
            Men hundra procents avslag - ja då är det inte svårt att dra
            slutsatsen att detta är stört omöjligt, och att en rationell människa
            inte borde ägna så mycket kraft åt att föreslå förändringar här.
          </note>
          <note>
            Men skam den som ger sig, verkar riksdagsledamöterna tänka. Förhoppningsvis
            ska droppen en gång urholka stenen. En övertygelse finns naturligtvis
            också hos de borgerliga ledamöterna om att de efter nästa val
            ska ingå i en majoritet och därmed ta idéerna med sig in i maktens
            korridorer. Fram till dess har vi endast att ta skeden i vacker
            hand och yrka bifall till de egna förslagen. Då har man i alla
            fall gjort vad man kan under rådande omständigheter. Därför, herr
            talman, vill jag yrka bifall till reservation 1 under mom. 1,
            och avstår för tids vinnande från att yrka bifall till de andra
            moderata reservationerna, som jag naturligtvis står bakom.
          </note>
          <note>
            De moderata riksdagsledamöterna är flitiga motionärer inom familjerättens
            område. L421 handlar om den äldre generationens självklara bidrag
            till barnbarns utveckling och behov av beröring, ömhet och kontakt.
            Far- och morföräldrar har i nuvarande lagstiftning ingen möjlighet
            att få delta i barnbarnens liv om det inte passar vårdnadshavaren
            efter ett dödsfall eller en skilsmässa. Mor- och farföräldrar
            är viktiga för ett barns utveckling. Om inte ett barns vårdnadshavare
            förstår detta borde mor- och farföräldrar kunna väcka talan i
            domstol om barnens rätt till umgänge. Det måste ingå i epitetet
            "barnens bästa".
          </note>
          <note>
            Man kan undra om den förälder vill barnets bästa som nekar det
            att ha kontakt med dess förälders mamma och pappa. I USA finns
            en sådan rätt, och den kallas grandparent visitation rights. Alla
            delstater har lagstiftning som ger far- och morföräldrar rätt
            att i domstol föra talan om umgängesrätt med sina barnbarn. T.o.m.
            om barnens föräldrar är gifta kan man få rätt att umgås med barnbarnen
            även om inte föräldrarna ger sitt samtycke. Det visar att man
            där har förstått att barn behöver den äldre generationen för sin
            utveckling.
          </note>
          <note>
            Detta är ett tips till justitieministern och jag kan inte, trots
            livlig fantasi, hitta ett enda vägande skäl till att barnbarnen
            ska förvägras umgänge med den äldre generationen. Jag kan förresten
            inte heller hitta ett enda bra skäl till att socialförvaltningen
            ska vara bättre skickad att föra barnens talan i domstol.
          </note>
          <note>
            I motion L429 är grundtanken också barnens bästa. Då gäller det
            utsatta barn som i många fall inte har någon vuxen att lita till.
            Jag talar om stöd för barn i familjer där missbruk, misshandel
            och psykisk sjukdom förekommer. Där föreslås att barn ska få samma
            möjligheter till stöd som äldre människor som inte kan klara sin
            dagliga privata skötsel, som inte klarar ekonomin och som står
            utan stöd av anhöriga.
          </note>
          <note>
            Förslaget är att en god man ska utses till stöd för barnen så
            att dessa tillförsäkras tillsyn och omsorg trots att deras föräldrar
            kan fallera på den punkten.
          </note>
          <note>
            Jag har själv varit god man och tror att det är en utmärkt lösning.
          </note>
          <note>
            Många är de vittnesmål som numera vuxna barn har lämnat. T.ex.
            har Suzanne Osten i en teaterpjäs beskrivit sin kaotiska barndom
            med en sjuk mor. Alla går inte lika starka som hon ur sin barndom,
            utan många blir själva sjuka eller missbrukare.
          </note>
          <note>
            Har vi något hum om hur många barn det rör sig om? Jag har inga
            färskare uppgifter än Barnombudsmannens årsrapport 1997, som visade
            att 10-15 % av svenska barn har någon förälder som är missbrukare.
          </note>
          <note>
            Det innebär att uppskattningsvis 150 000 barn i åldrarna 0-12
            år lever i alkoholistfamiljer.
          </note>
          <note>
            200 000 barn lever med psykiskt sjuka föräldrar.
          </note>
          <note>
            Det ger det enorma antalet 350 000 barn som lever under samma
            tak som föräldrar som inte ens är kapabla att ta hand om sig själva.
            Barnen medverkar ofta själva till att dölja sina svårigheter.
            Detta ställer ännu större krav på omvärlden.
          </note>
          <note>
            I 4 § 11 kap. föräldrabalken står det skrivet: Om någon på grund
            av sjukdom, psykisk störning, försvagat hälsotillstånd eller liknande
            förhållande behöver hjälp med att bevaka sin rätt, förvalta sin
            egendom eller sörja för sin person, ska rätten, om det behövs,
            besluta att anordna god man för honom eller henne.
          </note>
          <note>
            Där står ingenting om åldern på personen. Det står inte att det
            inte gäller barn. Att reglerna i föräldrabalken om god man inte
            skulle vara avsedda för barn utan fungerande föräldrar har jag
            heller inte hittat, varken i lagen eller i förarbetena. Om det
            skulle vara så illa att denna möjlighet inte är beskriven trots
            att den inte är förbjuden så vore det väl en enkel sak att besluta
            att lagen också ska gälla barn där förmyndarna inte förstår eller
            klarar av att ge sina barn den bästa barndomen. Om det, mot förmodan,
            inte ingår är det lätt att vidga användningsområdet. Det borde
            falla under FN:s barnkonvention om mänskliga rättigheter, att
            man ska ha en vuxen i sin närhet som kan ta ansvar.
          </note>
          <note>
            Herr talman! Av en god man krävs bl.a. sunt förnuft och ett ansvarsfullt
            förhållningssätt. Allt man i motionen kräver är att regeringen
            bör ges i uppdrag att utreda om lagstiftningen rörande god man
            kan förändras så att barn i utsatta miljöer kan få tillgång till
            en vuxen person som i vardagslag följer barnet och ser till att
            det får en human barndom.
          </note>
          <note>
            I motion L416 handlar det om mänskliga rättigheter, som jag uppfattar
            det. Det handlar om rätten för en man att inte felaktigt förklaras
            vara fader, rätten att inte felaktigt förklaras vara barn till
            någon samt rätten för efterlevande att väcka talan i domstol vid
            misstanke om att så skett.
          </note>
          <note>
            Kriteriet på en myndig människa är att kunna väcka talan i domstol.
            Att undandra den rättigheten är en demokratisk brist. För människor
            som anser sig förfördelade i t.ex. arvstvister och som försöker
            hävda sin rätt är detta en tragedi. Modern teknik kan numera ge
            möjlighet att utröna om faderskap föreligger. Om domar fattas
            på felaktiga grunder, ska detta kunna rättas till genom att domstolen
            förordnar om ett enkelt blodprov. Att vid vuxen ålder få veta
            att den som tilldömts vara ens far inte är det kan säkert vara
            frustrerande, men vederbörande har då i alla fall möjlighet att
            leta efter sin riktiga pappa. Detta förvägras dem nu.
          </note>
          <note>
            En ordentlig utredning av särkullbarns arvsrätt och faderskaps
            hävdande i arvstvister måste till, om inte annat av hänsyn till
            barnets bästa, efterlevandes bästa, rättstrygghet och demokrati.
            Denna fråga har varit föremål för många motioner genom åren, och
            det är min övertygelse att den är mycket nära ett bifall. Nästa
            gång denna motion väcks kanske en majoritet gillar den.
          </note>
          <note>
            I motion L406 begärs en översyn av den samlade adoptionslagstiftningen.
            Då kan man utröna dels om
          </note>
          <note>
            25 år är den bästa åldern för att adoptera barn, dels om ensamståendeadoptioner
            är i linje med barnets bästa. En sådan översyn har inte varit
            föremål för diskussion i den nyss avslutade kommittén rörande
            adoptioner. Därför är denna motion viktig. Den är inriktad på
            det barns bästa som har ryckts upp ur sin miljö och kanske från
            sitt hemland. Enligt tillgänglig statistik far många av dessa
            barn illa i Sverige.
          </note>
          <note>
            Övriga motioner rörande adoptioner är avvisade med hänsyn till
            kommande proposition, då vi får tillfälle att diskutera dessa
            frågor.
          </note>
          <note>
            Med detta, herr talman, har jag motiverat våra moderata ställningstaganden,
            och jag upprepar för säkerhets skull att jag yrkar bifall till
            reservation 1
          </note>
          <note>
            under mom. 1.
          </note>
          <note type="speaker">
            Anf. 110 KJELL ELDENSJÖ (kd):
          </note>
          <note>
            Herr talman! Det här motionsbetänkandet, Vissa frågor rörande
            föräldrabalken, handlar ytterst om att barnen i sin uppväxtsituation
            och sina relationer med föräldrarna ska må så bra som möjligt.
            De ska kunna utvecklas till harmoniska vuxna människor och ha
            sina närstående relationer i största möjliga mån intakta under
            uppväxtåren.
          </note>
          <note>
            I betänkandet behandlas ett fyrtiotal yrkanden. En del av dem
            har lett till reservationer. Jag tänkte börja med att yrka bifall
            till en av dessa, nämligen reservation 2 under mom. 3.
          </note>
          <note>
            Vi kristdemokrater står givetvis bakom också de två övriga reservationerna
            där vi finns med, men för tids vinnande nöjer jag mig med detta
            enda bifallsyrkande.
          </note>
          <note>
            Herr talman! Först några ord om motioner inom området Vårdnad,
            boende och umgänge. Motionsyrkandena handlar om sådana för barnet
            mycket viktiga saker som umgänge med båda föräldrarna vid separationer,
            att motverka umgängessabotage, att det är barnets behov som ska
            styra utformningen av umgänget och ytterligare utveckling av dagens
            samarbetssamtal och andra närliggande frågor. Alla de här sakerna
            är naturligtvis angelägna att lösa på ett bra sätt för barnets
            bästa.
          </note>
          <note>
            Självklart är det viktigt att frågor av den här typen inom området
            fortlöpande blir föremål för översyn och förbättringar vad gäller
            lagstiftning och regelverk. Därför beslutade ju också riksdagen
            förra året på förslag från lagutskottet om ett tillkännagivande
            till regeringen om en utvärdering av 1998 års föräldrabalksreform.
            Många av de yrkanden som behandlas i det nu debatterade betänkandet
            ryms i utvärderingen, vilken också, som jag förstår, har inletts.
            Därför avstyrker lagutskottet yrkandena och hänvisar till utvärderingen
            och vill inte föregripa vad den kommer fram till.
          </note>
          <note>
            Herr talman! Jag vill nu kortfattat ta upp en motion som handlar
            om förslag om att barn till missbrukande föräldrar ska få en god
            man till sitt stöd. I motionen sägs bl.a. att barn till missbrukare,
            psykiskt sjuka och våldsverkare väldigt sällan har någon utomstående
            vuxenkontakt och är, om föräldraskapet fallerar, de mest utsatta
            i samhället i dag. Då är, menar motionären, en av tingsrätten
            utsedd god man eller förmyndare en bra lösning.
          </note>
          <note>
            Det är väl värt att överväga förslaget och att ge regeringen
            i uppdrag att utreda om lagstiftningen rörande godmanskap och
            förmyndarskap kan förändras så att barn i utsatta miljöer kan
            få en sådan vuxenkontakt till sin hjälp. Vi kristdemokrater ställer
            oss bakom reservationen om en utredning av om lagstiftningen rörande
            god man kan förändras i den riktning som föreslås i motionen.
          </note>
          <note>
            Herr talman! Jag går nu över till tre motioner som handlar om
            talerätt vid hävande av faderskap. De här frågeställningarna kommer
            ju upp varje år, men de är inte mindre viktiga för det.
          </note>
          <note>
            Som framgår av reservationen där vi finns med så kan rättsläget
            i vissa fall betraktas som oklart. I andra fall är reglerna inte
            tillräckliga. I dag är ju dessutom tekniken så utvecklad att faderskap
            kan fastställas långt efter det att den utpekade fadern har avlidit.
          </note>
          <note>
            Vi anser att det är dags för en förutsättningslös utredning där
            olika aspekter på problemen och de olika intressen som gör sig
            gällande blir noggrant genomlysta och reserverar oss med anledning
            av avstyrkandet av de aktuella motionsyrkandena.
          </note>
          <note>
            Herr talman! Nästa ämne som jag tänkte ta upp rör adoptioner,
            och jag börjar med bakgrunden till reservation 2 som jag inledningsvis
            yrkade bifall till med anledning av motionen L406 och motionen
          </note>
          <note>
            Sf241 yrkande 1.
          </note>
          <note>
            I motionerna begärs en översyn av den samlade adoptionslagstiftningen,
            och i L406 finns också yrkanden om 25-årsgränsen för att få adoptera,
            liksom ensamståendes rätt att prövas som adoptivföräldrar.
          </note>
          <note>
            Bestämmelserna om ensamståendes rätt till prövning för adoption
            kom för övrigt till så tidigt som 1917.
          </note>
          <note>
            Synen på barns behov och många andra saker när det gäller barn
            har genomgått förändringar i många hänseenden sedan dess, så bara
            i den delen kan man se ett behov av översyn.
          </note>
          <note>
            I det nyligen avlämnade utredningsbetänkandet av
          </note>
          <note>
            Kommittén om barn i homosexuella familjer har flera experter
            i kommittén i ett särskilt yttrande påtalat behovet av att den
            svenska adoptionslagstiftningen ses över i ett större perspektiv.
          </note>
          <note>
            Bl.a. framförs följande av dessa experter:
          </note>
          <note>
            "Det är viktigt att utvärdera den befintliga verksamheten innan
            den utvidgas ytterligare."
          </note>
          <note>
            Ytterligare ett citat lyder:
          </note>
          <note>
            "En översyn av adoptionslagstiftningen måste göras i samspel
            med aktuell forskning om adoptivbarn och de adopterades egna berättelse
            för att undersöka om lagstiftningen är anpassad till dagens barnperspektiv.
            Vid denna översyn bör undersökas vad som är bäst för barnet enligt
            forskarna och vilken familjekonstellation som är till fördel för
            barnet."
          </note>
          <note>
            Herr talman! Jag vill nu ägna en stund åt att kommentera den
            inriktning som ett antal motioner har, nämligen att homosexuella
            ska få adoptera och att lesbiska ska få insemineras. Motionerna
            har visserligen avstyrkts med hänvisning till och i avvaktan på
            regeringens fortsatta behandling av utredningsbetänkandet Barn
            i homosexuella familjer. Trots detta kan det vara värt att nämna
            en del om den uppseendeväckande överkörning av experterna som
            den politiska majoriteten i utredningen gjort.
          </note>
          <note>
            Det finns mycket att säga om detta, men jag ska till att börja
            med citera ur ett särskilt yttrande från fem experter i utredningen.
          </note>
          <note>
            "Vi anser att utredningens arbete inte i tillräcklig grad utgått
            från principen om barnets bästa. Den har i stället i alltför hög
            grad fokuserat på vuxnas rättigheter. Hur angelägna de än må vara
            får barnen aldrig bli verktyg för att tillgodose en grupp vuxnas
            intressen."
          </note>
          <note>
            Ytterligare ett citat:
          </note>
          <note>
            "Utredningen konstaterar att den samlade forskningen visar att
            barn med homosexuella föräldrar utvecklas psykologiskt och socialt
            på liknande sätt som de barn de jämförts med. Vi anser inte att
            sådana slutsatser med säkerhet kan dras på grundval av den tillgängliga
            forskningen."
          </note>
          <note>
            Den ena experten efter den andra i utredningen anför starka skäl
            för att inte tillåta homosexuella par att adoptera. T.ex. skriver
            en av experterna vad gäller betänkandets ståndpunkt, ställt i
            relation till Haagkonventionen som inte omfattar homosexuella
            adoptioner men som är den konvention som har störst betydelse
            i dag när det gäller internationella adoptioner, följande:
          </note>
          <note>
            "Jag anser att detta trots allt är ett problem, inte juridiskt
            men etiskt, som kommittén inte tagit på allvar. Att kringgå en
            konvention som bygger på
          </note>
          <note>
            'barnets bästa' och som verkar för att de adoptioner som genomförs
            är juridiskt och etiskt godtagbara är häpnadsväckande."
          </note>
          <note>
            Herr talman! Ur dagens betänkandetext framgår att kommittén i
            utredningsbetänkandet Homosexuella och samhället, SOU 1984:63,
            anför att det saknas förankring i det allmänna rättsmedvetandet
            för att två personer av samma kön ska få adoptera barn. Vidare
            framgår det att få givarländer skulle acceptera att deras medborgare
            skulle få adopteras av två personer av samma kön.
          </note>
          <note>
            Men ingenting har ju förändrats i detta avseende sedan dess.
            Samma slutsatser kan dras i dag.
          </note>
          <note>
            Partnerskapskommittén hade i sitt betänkande
          </note>
          <note>
            SOU 1993:98 samma insikt vad gäller givarländernas syn. I betänkandet
            sägs att det enligt kommittén skulle drabba alla de personer som
            vill adoptera utländska barn.
          </note>
          <note>
            Det här gäller ju fortfarande. Ingenting har förändrats i det
            avseendet.
          </note>
          <note>
            Om försiktighetsprincipen gällde tidigare så borde den i än högre
            grad gälla nu. Detta gör att det behövs mer forskning om adopterade
            barn också till heterosexuella par. Vi behöver veta mer om hur
            barnen har mått och hur de har tacklat att befinna sig i denna
            speciella situation under uppväxtåren och hur det har gått senare
            i livet. Det här är inte minst viktigt när det gäller adopterade
            från andra länder.
          </note>
          <note>
            Det behövs, som jag tidigare nämnt, en ordentlig genomlysning
            och översyn av hela adoptionslagen, inte minst vad gäller adoption
            till ensamstående.
          </note>
          <note>
            Herr talman! Eftersom frågan om huruvida homosexuella ska få
            rätt att prövas som adoptivföräldrar inte är en beslutsfråga i
            dag så ska jag inte förlänga debatten så mycket, men jag vill
            ändå till slut konstatera att när det gäller huvudfrågan, dvs.
            generell rätt för homosexuella att prövas som adoptivföräldrar,
            så står det nu klart, efter det att utredningens betänkande lagts
            fram, att en politikermajoritet av partiföreträdarna i utredningen
            bestående av ledamöter från
          </note>
          <note>
            Socialdemokraterna, Vänsterpartiet, Folkpartiet,
          </note>
          <note>
            Centerpartiet och Miljöpartiet står emot barnexperterna, Barnombudsmannen,
            barnpsykologisk expertis,
          </note>
          <note>
            Rädda Barnen, Statens nämnd för internationella adoptionsfrågor,
            NIA, och adoptionsorganisationerna som alla har intagit samma
            ståndpunkt och är negativa till en lagändring. Politikermajoriteten
            står också emot Adopterades röst, en organisation för adopterade
            som också är emot en lagändring.
          </note>
          <note>
            Majoriteten står också emot länder som i dag är givarländer,
            speciellt de länder varifrån en majoritet av de från utlandet
            adopterade i dag kommer, och svenska folket som i opinionsmätningar
            visar ett klart avståndstagande från vad politikermajoriteten
            kommit fram till i utredningen.
          </note>
          <note>
            Tala om överkörning! Tala om att öka gapet mellan folket och
            politiker! Tala om att ge grogrund för politikerförakt!
          </note>
          <note>
            Tyvärr tycks det vara så att ett högljutt RFSL och andra homogrupper
            hittills har haft från deras synpunkt lyckad lobbyverksamhet.
            Därmed menar jag att detta från min synpunkt kan ses som ett beställningsverk.
          </note>
          <note>
            Nu är det bara att hoppas att regeringen efter remissomgången
            mer ser till barnens bästa än till vuxna människors krav på rättigheter.
          </note>
          <note>
            Kristdemokraternas ställningstagande är klart, och jag vill återge
            ett kort men sammanfattande utdrag ur
          </note>
          <note>
            Kristdemokraternas reservation i betänkandet Barn i homosexuella
            familjer: Det kan aldrig ses som en rättighet för vuxna att ha
            barn. Däremot har barn rätt till föräldrar. Varje barn har en
            biologisk mamma och en biologisk pappa. Att dessa är av olika
            kön är en förutsättning för att ett nytt liv ska skapas. På grund
            av olika omständigheter kan en eller båda föräldrarna försvinna
            ur barnets liv. Det måste vara varje samhälles skyldighet att
            så långt det står i dess makt att medverka till att barnet ändå
            får en uppväxtsituation som liknar den grundläggande så mycket
            som möjligt. Adoptionens syfte och innebörd är att ge barnet ersättning
            för sina biologiska föräldrar.
          </note>
          <note type="speaker">
            Anf. 111 ANA MARIA NARTI (fp):
          </note>
          <note>
            Herr talman! Vi diskuterar relationerna mellan föräldrar och
            barn och lagar som kan styra dessa relationer. Vi diskuterar alltså
            viktiga band mellan människor. Det är mycket bra om vi gör det
            med ödmjukhet och med hänsyn till olika uppfattningar om dessa
            relationer.
          </note>
          <note>
            Betänkandet innehåller flera punkter, jag ska inte dröja vid
            alla. Jag ska försöka tala framför allt om talerätt vid hävande
            av faderskap och om rätten att väcka talan om umgänge.
          </note>
          <note>
            När det gäller talerätten vid hävande av faderskap är bakgrunden
            av diskussionen rätt så känd. Det viktigaste verkar vara för dem
            som har skrivit utskottsbetänkandet att behålla lagarna såsom
            de är skrivna.
          </note>
          <note>
            Det är självklart att man måste tänka ordentligt när man vill
            ändra lagar, men frågan är om vi ibland inte agerar bara av ett
            slags tröghet i samma riktning som tidigare.
          </note>
          <note>
            I alla motioner som har väckts i den här frågan finns starka
            argument. Det talas där om änkor som ställs i en psykologiskt
            och ekonomiskt svår situation vid makens frånfälle då det uppdagas
            att det finns en tidigare okänd arvinge. Det talas om regler som
            är gamla och som innebär brister i rättssäkerheten för efterlevande
            maka och barn. Det talas om att det ligger i alla partners intresse,
            i moderns, barnets och den utpekade faderns intresse, att ett
            faderskap blir riktigt fastställt. Sedan vet vi alla att de vetenskapliga
            möjligheterna att bevisa faderskap har blivit mycket avancerade
            i vår tid. Då är det lite konstigt att vi fortfarande håller oss
            vid det gamla, att vi inte vågar ta steget och acceptera att lagar
            ändras.
          </note>
          <note>
            Tidigare fanns det en stor osäkerhet i de här frågorna. Då var
            det kanske naturligt att försöka överväga olika partners ståndpunkter
            när man bestämde hur en sådan konflikt skulle få en lösning. I
            dag har den här osäkerheten nästan försvunnit. Då finns det faktiskt
            anledning att tänka över lagen och försöka ändra på den.
          </note>
          <note>
            Därför yrkar jag bifall till reservation 1.
          </note>
          <note>
            Sedan skulle jag gärna vilja tala mycket mer om rätten att väcka
            talan om umgänge, om far- och morföräldrarnas rätt att väcka den
            här talan och umgås med sina barnbarn. Jag tror att vi under en
            längre tid har levt med en relativt konstig bild över relationerna
            mellan familj och samhälle. Det verkar som om man tror att samhället
            bättre företräder barnets intresse än familjen. Jag kan illustrera
            detta synsätt med direkta citat ur betänkandet. Det står t.ex.:
            "När bestämmelsen i 6 kap. 15 a § om umgänge mellan barnet och
            andra personer än barnets föräldrar infördes, ansågs det mindre
            lämpligt att var och en som anser sig stå barnet nära skulle kunna
            föra talan vid domstol om umgänge."
          </note>
          <note>
            Det är en konstig fras. Mor- och farföräldrar är inte "var och
            en". Mor- och farföräldrar är i vanliga situationer vuxna som
            står barnet mycket nära. På annat ställe står det: "Rätten att
            föra talan anförtroddes socialnämnderna, som ansågs kunna bedöma
            i vilka fall det är motiverat utifrån barnets bästa att inleda
            umgängesprocess." Vidare står det att "det uteslutande är barnets
            intresse och behov av att träffa t.ex. mor- och farföräldrar som
            skall tillgodoses". Inte ett ord om mor- och farföräldrarnas intresse
            av att träffa sitt barnbarn! Det är en konstig motsättning.
          </note>
          <note>
            Hur kan man se på en relation bara från en enda synvinkel? Jag
            tycker t.o.m. att sådana påståenden innehåller en kärna av grymhet
            och brist på respekt för äldre människor.
          </note>
          <note>
            Jag tror att vi behöver tänka ordentligt på de här frågorna,
            att vi på många sätt behöver ompröva äldre ställningstaganden
            som under en lång tid har betraktats som självklara. Jag påminner
            alltså om det som vi skrev i vår reservation, att den nuvarande
            lagstiftningen nedvärderar far- och morföräldrarnas betydelse
            för barnen och barnens behov av nära kontakter med närstående
            släktingar. Sådant umgänge är oftast en rikedom för barnen. Sådana
            relationer verkar i de flesta fall för barnens bästa.
          </note>
          <note>
            Jag vill också påminna om några andra saker. Vi talar mycket
            ofta i dag mot segregation, för ett samhälle där människokontakter
            och människornas möten med varandra är varma, avslappnade och
            skapande.
          </note>
          <note>
            Ska vi acceptera segregation mellan åldrarna?
          </note>
          <note>
            Ska vi acceptera att vissa barn växer upp utan att över huvud
            taget ha kunnat umgås med sina mor- och farföräldrar. Denna syn
            på relationer mellan äldre och barn är också någonting som i många
            invandrarmiljöer skapar förundran och ibland också avståndstagande
            från det svenska samhället.
          </note>
          <note>
            Hos väldigt många människor som kommer från andra delar av världen
            är familjens betydelse för barnen oerhört stor. Familjeumgänge
            är en av de viktigaste grunderna i vardagen. I detta sammanhang
            tror jag att vissa svenska miljöer har någonting att lära sig
            av invandrarna.
          </note>
          <note>
            Jag yrkar alltså bifall till reservation 3 och hoppas på en förändrad
            attityd hos alla partier.
          </note>
          <note>
            Sedan vill jag påminna om en mycket vacker svensk film, en av
            de vackraste filmerna, nämligen
          </note>
          <note>
            Fanny och Alexander. Kom ihåg mormodern i Fanny och Alexander!
            Kom ihåg den mycket varma relationen mellan mormodern och barnen!
            Mormodern var på sätt och vis räddningsplankan när de vuxna som
            stod mellan mormodern och barnen hade tappat kontrollen över vardagen.
            Jag skulle gärna vilja att vi nästa år ändrar de felaktiga bestämmelserna.
          </note>
          <note type="speaker">
            Anf. 112 MARINA PETTERSSON (s):
          </note>
          <note>
            Herr talman! I dag behandlar vi lagutskottets betänkande LU15,
            Vissa frågor rörande föräldrabalken.
          </note>
          <note>
            I betänkandet behandlar utskottet närmare 40 motionsyrkanden
            från den allmänna motionstiden år 2000 i olika frågor rörande
            föräldrabalken.
          </note>
          <note>
            Inledningsvis vill jag redan nu yrka bifall till förslagen i
            betänkandet och avslag på samtliga reservationer.
          </note>
          <note>
            I dag har vi delat på debatten om betänkandet
          </note>
          <note>
            LU15. Marianne Carlström kommer att ägna sig åt de frågor som
            berör de homosexuellas rätt att adoptera och få assisterad befruktning.
            Jag kommer att ägna mig åt vårdnad, umgänge samt gode män och
            förvaltarfrågorna i betänkandet.
          </note>
          <note>
            Herr talman! Rättsförhållandet mellan föräldrar och barn regleras
            i föräldrabalken. Föräldrabalken har genomgått betydande förändringar
            under de senaste decennierna, från början av 1980 talet har barnets
            rättigheter stärkts upp i lagstiftningen.
          </note>
          <note>
            Barnets bästa har varit och är ledstjärnan vi lagstiftare har
            att arbete under.
          </note>
          <note>
            Lagstiftaren har också pekat på föräldrarnas möjligheter att
            i allt större utsträckning genom samarbetssamtal ta det gemensamma
            ansvaret för att få till stånd lösningar och själva avgöra hur
            umgänge och boende ska se ut för de aktuella barnen inom just
            den familjen som bryter upp. Dessa samarbetssamtal ska erbjudas
            i alla kommuner.
          </note>
          <note>
            Herr talman! Vi lever i en ständigt föränderlig värld där barnperspektivet
            alltid ska finnas med i allt offentligt beslutsfattande som rör
            barn.
          </note>
          <note>
            Utmaningen för vårt arbete är att skapa ett samhälle där varje
            barn, oavsett kön eller etniskt ursprung, oberoende av föräldrars
            sociala eller ekonomiska ställning, kan förverkliga sina personliga
            drömmar och livsmål, utveckla sina talanger och skapa sig en framtid
            efter sin egen lust och förmåga.
          </note>
          <note>
            Barnens rätt att komma till tals i frågor som berör dem själva
            i bl.a. mål och ärenden om vårdnad och umgänge samt i adoptionsärenden
            är också en viktig förändring som tillkom den 1 januari 1996 i
            föräldrabalken.
          </note>
          <note>
            Denna reform innebar att den som verkställer utredning i sådana
            mål ska, om det inte är olämpligt, söka kartlägga barnets inställning
            och redovisa den för rätten.
          </note>
          <note>
            Detta område gällande föräldrabalken är ett lagstiftningsområde
            som står inför ständiga utvecklingsförändringar i Sverige och
            internationellt.
          </note>
          <note>
            Vi kommer, genom vårt beslut om tillkännagivande till regeringen
            våren 1999, få till stånd en utvärdering av 1998 års föräldrabalksreform.
          </note>
          <note>
            Herr talman! När det gäller talerätt vid hävande av faderskap
            så vill man i motionerna L416, L433 och
          </note>
          <note>
            L453 nu ha till stånd en genomgripande utredning där olika aspekter
            på problemen och de olika intressena blir noggrant genomlysta
            - detta gällande änkans och barnens talerätt i mål om hävande
            av faderskap.
          </note>
          <note>
            I motion L416 skriver man följande: "Numera ärver efterlevande
            barn sin döde far även om barnet fötts utanför äktenskapet. Många
            änkor har ställs i en psykologisk och ekonomisk svår situation
            vid sin makes frånfälle, då plötslig uppdagas att det finns en
            tidigare okänd arvinge. Även om änkan misstänker att faderskapet
            är felaktigt har hon idag små möjligheter att väcka talan."
          </note>
          <note>
            Naturligtvis har inte utskottet någon annan syn på fastställande
            av faderskap än
          </note>
          <note>
            · att ingen felaktigt förklaras som far, så långt som möjligt
            är, och att det ligger i mödrarnas och barnens intresse att faderskap
            blir riktigt fastställda samt
          </note>
          <note>
            · att hävande av faderskap generellt ska bygga på tillfredsställande
            avvägningar mellan de olika intressen som gör sig gällande och
            att bestämmelserna i hög grad bör präglas av hänsyn till barnets
            bästa.
          </note>
          <note>
            De grundläggande reglerna om faderskap finns i föräldrabalken
            1 kap.
          </note>
          <note>
            Är barnets mor gift vid barnets födelse ska maken anses som barnets
            far. Denna faderskapspresumtion omfattar även den situation att
            modern är änka och barnet fötts inom sådan tid efter mannens död
            att det kan vara avlat dessförinnan.
          </note>
          <note>
            Faderskapspresumtion kan brytas, exempelvis då det är utrett
            att modern haft samlag med annan man vid tiden för befruktningen
            eller att en annan man erkänner barnet som sitt.
          </note>
          <note>
            Mannens maka har här i vissa fall rätt att föra talan, en sådan
            rätt föreligger i de fall barnets far avlidit före barnets födelse
            eller visserligen avlidit efter barnets födelse, men ej varaktigt
            sammanbott med barnet och ej eller erkänt det som sitt.
          </note>
          <note>
            Faderskap kan fastsällas också genom bekräftelse.
          </note>
          <note>
            Mannen har då själv skriftligen erkänt barnet som sitt.
          </note>
          <note>
            Kommer det fram efteråt att han inte är far till barnet ska rätten
            förklara honom som ej far till barnet.
          </note>
          <note>
            Rätt till sådan talan föreligger för änkan och barnen om det
            inte har förflutit mer än ett år från den dagen han fick reda
            på faderskapet och själv före sin död ej vidtagit några åtgärder
            att få faderskapet upphävt.
          </note>
          <note>
            Faderskap genom dom förutsätter att det är konstaterat att modern
            haft samlag med den utpekade fadern. I dessa fall är det i dag
            med blodundersökningar med DNA-teknik som man säkert konstaterar
            vilken man som är far till barnet, oftast med över
          </note>
          <note>
            99 procents säkerhet.
          </note>
          <note>
            När det gäller äldre domar krävs det att nya omständigheter har
            inträffat som gör att faderskapet kan ifrågasättas. Denna begränsningsregel
            motiverades med att ett barn inte bör att riskera att det bli
            faderlöst lång tid efter sin födelse.
          </note>
          <note>
            Utskottet har behandlat denna fråga tidigare, och vid 1998 års
            behandling utgick man från att bestämmelserna skulle präglas av
            hänsyn till barnets bästa.
          </note>
          <note>
            Utskottet vill också peka på att i den juridiska litteraturen
            har frågan ställts om att ett rättsligt faderskap, i sådana sammanhang
            som tas upp i motionerna, inte bör betraktas ur ett perspektiv
            som även inkluderar respekt för ett socialt faderskap och barnets
            intresse av att vara bibehållet sin rättsliga status som barn
            till en viss man.
          </note>
          <note>
            Herr talman! Gällande talerätten om umgänge har en del motionärer
            tagit upp mor- och farföräldrars betydelse för barnet och rätten
            att få till stånd umgänge.
          </note>
          <note>
            Nuvarande lagstiftning säger att det är vårdnadshavaren som har
            ett ansvar för att barnets behov av umgänge med närstående så
            långt som möjligt tillgodoses. Mor- och farföräldrarnas rätt till
            umgänge med barnet ska ju precis som föräldrarnas rätt ses utifrån
            barnets behov av umgänge, inte den närståendes behov. Nuvarande
            ordning innebär att socialnämnden genom stämning - efter utredning
            och bedömning om det är till fördel för barnet - får ta upp frågan
            om umgänge med annan person än föräldern.
          </note>
          <note>
            En utvidgning av kretsen talesberättigade ligger inte i linje
            med strävandena att så långt som möjligt undvika domstolsprocesser
            om umgänge. Utskottet är inte berett att föreslå någon förändring.
            Det kan finnas anledning för regeringen att följa frågan med hänsyn
            till frågans vikt och de svårigheter som kan finnas vid tillämpningen.
            Men utskottet förutsätter att så kommer att ske utan något formellt
            tillkännagivande.
          </note>
          <note>
            Herr talman! När det gäller barn till missbrukare, misshandlare
            eller psykiskt sjuka föräldrar finns det i motion L429 ett förslag
            om inrättande av god man för dessa barn. Denne gode man skulle
            då följa dessa barn under uppväxten och kunna sökas i barnets
            närhet. Självklart behöver dessa barn och deras familjer ett stort
            stöd från samhället. Vi runtomkring som åser förhållanden där
            barn utsätts för att leva i en familj med missbrukande föräldrar
            har ett stort samhällsansvar, oavsett om vi är släktingar, vänner,
            grannar, personal inom offentlig sektor eller myndighet.
          </note>
          <note>
            Dessa barn får oftast också bli föräldrar till sina föräldrar,
            vara mycket bekymrade över den vuxnes missbruk och får allt oftare
            ta ett väldigt stort ansvar för hemmet. När detta har gått för
            långt brukar det inte finnas något annat att göra än att skilja
            familjen åt utifrån barnets bästa.
          </note>
          <note>
            Vi har i Sverige genom mördavårdscentraler, bvc, läkarkontroller,
            skolsköterskor, skolkuratorer, socialtjänst, lagar och regler
            m.m. ett socialt skyddsnät som ska se till dessa barn och vidta
            åtgärder som gagnar just det barnets bästa.
          </note>
          <note>
            När det gäller socialtjänstens ansvar för barn som finns i familjer
            med ett sådant här riskbeteende följer handläggarna inom socialnämnden
            de lagar och regler som vi i riksdagen har beslutat. Varje handläggare
            har dessutom ett personligt ansvar för att följa upp de ärenden
            där det råder misstanke om att barn far illa.
          </note>
          <note>
            Vidare finns det i regel kontaktpersoner utsedda ur närmiljön
            för de situationer då det lämpar sig bäst.
          </note>
          <note>
            Det finns också möjlighet till avlastningshem.
          </note>
          <note>
            Berit Adolfsson säger vidare i sin motion att möjligheterna att
            ta barnet ur miljön till fosterhem ofta är uttömda, eftersom det
            är ont om fosterföräldrar och man inom socialvården ofta ser barnets
            närvaro som en möjlighet att förhindra att föräldrarna helt går
            under.
          </note>
          <note>
            Jag vill bara i detta sammanhang peka på att länsstyrelsen är
            tillsynsmyndighet för socialvården, och i socialtjänstlagen, 1980:620,
            23 § finns följande lagtext: Varje kommun ansvarar för att det
            finns tillgång till familjehem och hem för vård eller boende för
            enskilda och familjer.
          </note>
          <note type="speaker">
            Anf. 113 BERIT ADOLFSSON (m) replik:
          </note>
          <note>
            Herr talman! Det var en väl genomgången redovisning av majoritetens
            ställningstagande.
          </note>
          <note>
            Jag skulle bara vilja tala lite grann om god man till utsatta
            barn. Det är naturligtvis allas ansvar. Marina Pettersson räknade
            upp sex sju personer som har ansvar för dessa. Men problemet är
            ju svängdörren i hemmet för dessa barn. Dessutom arbetar handläggarna
            bara på dagtid. När det gäller socialvården och dess tillsyn har
            jag motionerat om en översyn av socialtjänstlagen, för jag ser
            att den brister i många sammanhang.
          </note>
          <note>
            Men jag undrar vad Marina Pettersson har emot förslaget om en
            god man. Det är väldigt många argument mot, men skulle det inte
            vara bra med någon vuxen människa i närheten av barnet som har
            den här uppgiften, på samma sätt som en god man för äldre människor,
            som jag själv har varit till flera stycken äldre?
          </note>
          <note>
            När det gäller samarbetssamtalen, som Marina
          </note>
          <note>
            Pettersson inledde med, undrar jag om Marina Pettersson också
            har märkt att socialtjänsten inte erbjuder utan tvingar människor
            till samarbetssamtal, även om barnets far har utövat misshandel
            i familjen.
          </note>
          <note>
            När det gäller särkullbarn kan jag inte förstå att det ska vara
            så svårt att ändra på en lagstiftning som uppenbarligen har sina
            brister. I tidigare svar på de här motionerna har man sagt att
            det gäller så få personer att det inte är lönt att ändra detta.
            Jag tycker att detta är en viktig princip, som jag sade i mitt
            anförande.
          </note>
          <note>
            Dessutom säger Marina Pettersson att det är en föränderlig värld,
            men det trodde jag inte att majoriteten i den här riksdagen hade
            märkt.
          </note>
          <note type="speaker">
            Anf. 114 MARINA PETTERSSON (s) replik:
          </note>
          <note>
            Herr talman! Jag förstår Berits goda tanke med förslaget om god
            man, men som hon själv i viss mån påpekar i sin motion finns det
            en risk att en god man blir ytterligare en person i svängdörren.
            Det finns ju en kader av människor, precis som Berit Adolfsson
            säger i motionen, som ska se till det utsatta barnets bästa. Risken
            finns faktiskt att det på det här sättet blir en till.
          </note>
          <note>
            När det gäller samarbetssamtalen är de såvitt jag vet inte tvingande
            för föräldrarna enligt lagtexten.
          </note>
          <note type="speaker">
            Anf. 115 BERIT ADOLFSSON (m) replik:
          </note>
          <note>
            Herr talman! När det gäller den gode mannen är det min förhoppning
            att alla de som springer i barnets hem som gör att barnet inte
            tyr sig till någon ska bytas ut mot en god man. Det är min förhoppning
            att även majoriteten ska inse detta så småningom.
          </note>
          <note>
            När det gäller umgänge med far- och morföräldrarna förstår jag
            inte tanken att sociala myndigheter har större möjligheter att
            förstå barnens behov än faroch morföräldrarna. Om jag uppfattade
            texten rätt är sociala myndigheter där för att ge en viss restriktivitet
            när det gäller domstolsförfarande i de här frågorna.
          </note>
          <note>
            Om det blir ett domstolsärende till kan ju inte spela någon roll,
            om barnen mår bättre av det. Det kan väl ändå inte vara en begränsning.
          </note>
          <note type="speaker">
            Anf. 116 MARINA PETTERSSON (s) replik:
          </note>
          <note>
            Herr talman! Berit Adolfsson talar i sin replik om mor- och farföräldrarnas
            roll, och självklart är moroch farföräldrarnas roll väldigt viktig.
            För barnens skull hoppas vi att vi i framtiden ska kunna få, precis
            som Ana Maria Narti sade i sitt anförande, en större gemenskap
            i samhället mellan familjerna och över generationsgränserna.
          </note>
          <note>
            När det gäller umgängesrätten för mor- och farföräldrar är det
            så att om vi nu skulle införa en talerätt för mor- och farföräldrar
            finns det faktiskt också situationer där det inte är lämpligt
            med kontakt. Genom att socialnämnderna får föra talan när det
            gäller umgänge med närstående person har utskottet uppfattningen
            att det i dag är det allra bästa för barnets bästa.
          </note>
          <note type="speaker">
            Anf. 117 TASSO STAFILIDIS (v):
          </note>
          <note>
            Herr talman! Det här betänkandet behandlar många olika frågor
            som rör föräldrabalken. Marina
          </note>
          <note>
            Pettersson från Socialdemokraterna har på ett ypperligt sätt
            beskrivit majoritetens ställningstagande i dessa frågor och orsakerna
            och anledningen till våra ställningstaganden. Jag kommer att avstå
            från att gå närmare in på dem. Det har Marina Pettersson gjort
            väldigt bra. Jag instämmer i de delar där Marina Pettersson har
            beskrivit majoritetens ställningstaganden.
          </note>
          <note>
            Herr talman! Kjell Eldensjö tog upp den fråga som jag i stället
            kommer att ägna mitt anförande åt.
          </note>
          <note>
            Det gäller frågan om homosexuellas möjlighet att adoptera barn
            och också frågan om lika rättigheter för homosexuella i lagstiftningen.
          </note>
          <note>
            Kommittén om barn i homosexuella familjer överlämnade den 31
            januari 2001 betänkandet Barn i homosexuella familjer. Mot bakgrund
            av vad som har framkommit i forskningen på området anser kommittén
            att de rättsliga skillnader som finns i dag vad gäller homosexuella
            respektive heterosexuella pars möjligheter att adoptera inte längre
            är sakligt motiverade. Kommittén föreslår därför att registrerade
            partner i likhet med makar ska ges möjlighet att gemensamt prövas
            som adoptivföräldrar.
          </note>
          <note>
            Vidare föreslår kommittén att det införs en möjlighet för registrerade
            partner att adoptera den andra partnerns barn under samma förutsättningar
            som i dag gäller för gifta par.
          </note>
          <note>
            När det gäller assisterad befruktning föreslår kommittén att
            lesbiska par som registrerat partnerskap eller lever i ett samboförhållande
            i likhet med heterosexuella makar och sambor ska ges möjlighet
            att erhålla sådan befruktning vid allmänt sjukhus.
          </note>
          <note>
            Reglerna för fastställande av rättsligt föräldraskap bör enligt
            kommitténs uppfattning motsvara de regler som gäller för heterosexuella
            par.
          </note>
          <note>
            Kommittén föreslår också att en bestämmelse om moderskapspresumtion
            införs, dvs. om modern är registrerad partner ska hennes partner
            automatiskt anses som rättslig förälder till ett barn som föds
            inom det registrerade partnerskapet, precis som det är i heterosexuella
            förhållanden.
          </note>
          <note>
            Slutligen föreslår kommittén att en bestämmelse ska införas i
            föräldrabalken om att uppgift om vem som är spermagivare vid en
            insemination bör antecknas i socialnämndens akt rörande faderskaps-
            eller moderskapsutredningen. Därutöver föreslår kommittén att
            homosexuella par som registrerat partnerskap eller som lever i
            samboförhållanden ska ges möjlighet att utses till särskilt förordnade
            vårdnadshavare.
          </note>
          <note>
            Herr talman! Först och främst är det inte speciellt tandlöst
            att se till verkligheten och till de barn som redan i dag lever
            i homosexuella familjer. Såvitt jag förstår gör inte kristdemokraterna
            och Kjell Eldensjö det. Detta har också varit den största frågan
            räknat i antalet berörda barn i den statliga utredning som bl.a.
          </note>
          <note>
            jag varit ledamot i. Frågan om internationella adoptioner berör
            minst antal barn men har å andra sidan varit och är den mest kontroversiella.
          </note>
          <note>
            Faktum är att det finns många barn i Sverige som inte har samma
            juridiska rättigheter och skydd som andra barn enbart på grund
            av att deras föräldrar är homosexuella. Dessa barn och deras familjer
            osynliggörs i lagstiftningen i dag. Och ser vi till kristdemokraternas
            ställningstagande - och inte minst den reservation som Kjell Eldensjö
            läste upp för oss tidigare här i dag - accepteras inte barnen
            till homosexuella föräldrar, och respekten för dessa familjer
            lyser med sin frånvaro.
          </note>
          <note>
            För Vänsterpartiet är det villkorslöst att barnet alltid ska
            stå i centrum i frågor där barn är inblandade och att beslut som
            fattas alltid ska utgå från principen om barnets bästa.
          </note>
          <note>
            En adoption ska alltså innebära att barnen som blir adopterade
            ska få komma till de bästa möjliga föräldrarna utan att vissa
            av föräldrarna blivit exkluderade på grund av sin sexuella läggning.
          </note>
          <note>
            Vad är då detta "barnets bästa" som det hela tiden hänvisas till
            och som vi hänvisar till? För mig är barnets bästa bl.a. detsamma
            som att ha föräldrar som kan ge omsorg, kärlek och trygghet, vilket
            alla barn har rätt till. Än bättre blir det när barnet är önskat
            och planerat. Att dessa vuxna råkar tillhöra samma kön är helt
            ointressant i sammanhanget.
          </note>
          <note>
            Homosexuella män och lesbiska kvinnor rör sig inte enbart i manliga
            eller kvinnliga miljöer. Precis som i ett heterosexuellt pars
            liv finns det flera vuxna förebilder tillgängliga, både i familjernas
            umgängeskrets och i barnets vardag. Ett mycket stort antal barn
            växer i dag upp med bara en förälder, och majoriteten av dessa
            gör det utan att få några psykiska men av detta. Manliga och kvinnliga
            förebilder behöver med andra ord inte nödvändigtvis finnas inom
            den trängre familjekretsen.
          </note>
          <note>
            Ser man på adoptionsfrågan i sig vet vi att det är väldigt speciellt
            för ett adopterat barn att just vara adopterad. Det finns barn
            som farit illa och som haft det väldigt jobbigt. Detta faktum
            ifrågasätter enbart adoptionen över huvud taget och skulle i så
            fall kunna leda till att adoptioner skulle stoppas helt. Det tycker
            inte jag och Vänsterpartiet. Det positiva väger över, och jag
            tycker att adoptioner ska vara tillåtna.
          </note>
          <note>
            Däremot ser vi inte i Vänsterpartiet varför just homosexuella
            skulle innebära en större risk för adoptivbarn än heterosexuella
            som adopterar. Majoriteten av de adopterade som farit illa och
            som inte mår bra har trots allt växt upp med heterosexuella föräldrar.
          </note>
          <note>
            Det är alltså heterosexuella föräldrar som inte räckt till eller
            som utsatt sina adoptivbarn för t.ex. övergrepp. Hur ser kristdemokraterna
            och Kjell Eldensjö på det? Här har vi svart på vitt, forskning
            och fakta, som visar på det.
          </note>
          <note>
            Detta är trots allt inte tillräckligt argument för att stoppa
            alla adoptioner för heterosexuella. Nej, herr talman, Vänsterpartiet
            ser inte någon som helst skillnad mellan homosexuellt och heterosexuellt
            föräldraskap, mer än att i det ena fallet är föräldrarna av samma
            kön och i det andra av motsatt kön. Föräldrarnas sexualitet har
            således inget med barnen att göra oavsett om föräldrarna är homo-
            eller heterosexuella.
          </note>
          <note>
            Och nej, herr talman, Vänsterpartiet tror inte att föräldrarnas
            sexuella läggning innebär en större risk än andra risker för barn
            att bli mobbade i skolan, oavsett om föräldrarna är homo- eller
            heterosexuella.
          </note>
          <note>
            Samma sak och samma slutsats kan dras av all den forskning som
            finns både i Sverige och internationellt.
          </note>
          <note>
            Så till frågan om varför människor skaffar barn.
          </note>
          <note>
            Jag hoppas att det beror på att de vill ha barn, och det är ju
            så klart själviskt. Detsamma hoppas jag är avgörande när människor
            adopterar barn, att de adopterar för att de vill ha ett barn som
            de kan ge kärlek och trygghet till. Jag skulle aldrig önska ett
            barn att komma till föräldrar som ett biståndsprojekt eller för
            att de tycker synd om barnet.
          </note>
          <note>
            Det måste alltid handla om äkta längtan efter barn och att föräldrarna
            kan ge barnet den bästa möjliga uppväxten. Allt detta återfinns
            i en hemutredning inför en prövning av adoption och ska gälla
            lika för alla oavsett sexuell läggning.
          </note>
          <note>
            Frågan om kärnfamiljen, vilken kristdemokraterna marknadsför
            som den enda rätta, ser jag som varje familjs eget fria val. Kjell
            Eldensjö lyfter även upp den frågan i den reservation som kristdemokraterna
            har som återfinns i betänkandet om barn i homosexuella familjer.
            Jag ser det som oerhört viktigt att alla samlevnadsformer värderas
            lika och att alla familjekonstellationer ses som likvärdiga.
          </note>
          <note>
            Det måste handla om de enskildas egna val, och då ser ju människors
            val väldigt olika ut. Vissa föredrar mamma, pappa och barn, andra
            föredrar mamma och barn, eller mamma, mamma och barn, eller pappa,
            pappa och barn, eller pappa, mamma, mamma och barn eller varför
            inte mamma, mamma, pappa, pappa och barn, etc.
          </note>
          <note>
            Inte ens kärnfamiljen, vilken jag starkt ifrågasätter som begrepp,
            har något med den sexuella läggningen att göra. Jag tror att man
            hamnar i en återvändsgränd om man ser tillvaron ur ett heteronormativt
            perspektiv. Då fastnar man i att det ska vara som det alltid har
            varit, och man avskärmar sig från verkligheten.
          </note>
          <note>
            Det är just dessa heteronormativa tendenser som förstärker eller
            föder folks fördomar. Heteronormativitet innebär alltså att normen
            alltid utgår från ett heterosexuellt perspektiv till varje pris.
            Detta pris ska ingen behöva betala, vare sig vuxna eller barn.
            Det är vi i Vänsterpartiet fullt övertygade om.
          </note>
          <note>
            Nej, Kjell Eldensjö, experterna har inte fel! Men de kommer till
            andra slutsatser än vad majoriteten i den statliga utredningen
            gör. Det handlar således inte om ett allmänt tyckande. Alla i
            den statliga utredningen har utgått från samma studier och faktamaterial.
            Det är alltså omöjligt att lyfta fram en ståndpunkt som den enda
            sanningen. De slutsatser som utredningen slutligen kommit fram
            till har självfallet varit politiska bedömningar.
          </note>
          <note>
            Alla våra experter har varit oerhört viktiga, och de har delat
            med sig av sina erfarenheter och sitt professionella kunnande.
            Ingen av de experter som ställt sig mot förslaget hade någonsin
            kommit i kontakt med internationellt adopterade barn till homosexuella
            föräldrar. Alltså var inte det en erfarenhet som de kunde uttala
            sig om.
          </note>
          <note>
            Det handlar uteslutande om att göra de olika bedömningarna utifrån
            vilka slutsatser man drar. Det är inte konstigare än att vi kommer
            till olika slutsatser och har gjort olika bedömningar. Alla har
            vi utgått från principen om barnets bästa. Det som är än mer intressant
            är det faktum att ledande tjänstemän gång på gång påpekat att
            om det skulle finnas problem i homosexuella familjer så hade det
            kommit till deras kännedom. Och så har inte varit fallet.
          </note>
          <note>
            Visste ni om att homosexuella kan få barn och att många redan
            har det? Vissa har tydligen inte förstått det här. Ingen har väl
            någonsin påstått att två personer av samma kön kan få biologiska
            barn med varandra.
          </note>
          <note>
            Men trots det påpekas detta faktum ideligen av skrämda människor
            och skrämda ledamöter.
          </note>
          <note>
            Hur svårt är det att få en spermadonator? Det är inte alls svårt!
            Homosexuella är lika fertila som heterosexuella. Varje enskild
            individ är kapabel till befruktning, precis som heterosexuella.
            Det är också så de flesta barnen tillkommit i homosexuella familjer.
          </note>
          <note>
            När vi diskuterar barns utveckling och sambanden mellan föräldrarnas
            sexuella läggning och barnens psykosexuella utveckling vill jag
            hänvisa till utredningens betänkande. Det finns mycket forskning
            kring barn som växt upp med homosexuella föräldrar.
          </note>
          <note>
            De slutsatser man kan dra av forskningen är bl.a. att det inte
            förekommer några skillnader i utveckling mellan barn som växt
            upp med homosexuella föräldrar och barn som växt upp med heterosexuella
            föräldrar.
          </note>
          <note>
            Frågan återkommer om vilka den statliga utredningen har lyssnat
            till, och varför vissa av experternas slutsatser inte har fått
            gehör, liksom den befängda tanken eller anklagelsen mot riksdagen
            eller regeringen att utredningen skulle vara ett beställningsverk.
          </note>
          <note>
            Den statliga utredningen har lyssnat till de adopterade. Men
            som jag har nämnt tidigare har det visat sig att alla adopterade
            faktiskt inte har samma åsikter.
          </note>
          <note>
            Det finns flera olika organisationer, Kjell Eldensjö.
          </note>
          <note>
            Alla de adopterade tycker inte precis likadant, och alla adopterade
            tycker alltså inte som Kristdemokraterna i den här frågan. De
            är individer och enskilda människor allihop. Precis som debattörerna
            tidigare har tagit upp tycker alltså de adopterade olika. Det
            är självklart. Frågan är varför vi ska välja att lyssna på dem
            som tycker som Kristdemokraterna i stället för att lyssna på dem
            som tycker som majoriteten i kommittén. Nu har vi lyssnat till
            bådadera, och kommittén har dragit sina slutsatser av det.
          </note>
          <note>
            De slutsatser som utredningen har dragit har uteslutande handlat
            om politiska sammanvägningar, än en gång med utgångspunkt i principen
            om barnets bästa. Då har det inte varit särskilt svårt att komma
            fram till det resultat som nu presenterats.
          </note>
          <note>
            Återigen vill jag poängtera, herr talman, att föräldraskapet
            inte har något med den sexuella läggningen att göra.
          </note>
          <note>
            Varför ifrågasätter inte Kristdemokraterna och även Moderaterna
            de heterosexuellas möjligheter att prövas för adoption? Kan det
            bli tydligare än så här?
          </note>
          <note>
            Herr talman! Betänkandet om barn i homosexuella familjer är ett
            mycket stort steg framåt i strävandena att behandla alla människor
            lika oavsett sexuell läggning. Mot denna bakgrund anser vi det
            mycket angeläget att beredningen av frågan ges hög prioritet inom
            Regeringskansliet så att ett lagförslag i enlighet med kommitténs
            förslag kan föreläggas riksdagen under det kommande riksdagsåret.
          </note>
          <note>
            Vi i Vänsterpartiet har inte ansett det erforderligt att avge
            någon formell reservation till förmån för de motioner där vi vill
            ha till stånd en ordning som innebär rätt för alla människor att
            bli prövade som adoptivföräldrar. Vi utgår nämligen från att regeringen
            kommer att utforma sin proposition i frågan i enlighet med kommitténs
            betänkande om barn i homosexuella familjer.
          </note>
          <note type="speaker">
            Anf. 118 KJELL ELDENSJÖ (kd) replik:
          </note>
          <note>
            Herr talman! Nej, Tasso Stafilidis, vi är inte skrämda. Men vi
            har en ståndpunkt som vi står fast vid.
          </note>
          <note>
            Jag skulle vilja peka på något ytterligare från utredningen.
            Det är ett tjockt betänkande - ungefär
          </note>
          <note>
            1 000 sidor sammanlagt i de två böckerna. Jag tycker ändå att
            materialet för det ställningstagande som majoriteten har gjort
            är ganska tunt.
          </note>
          <note>
            Tasso Stafilidis talar om att det finns forskning och utredningar
            som visar att allt är så bra när det gäller barn i homosexuella
            familjer.
          </note>
          <note>
            I betänkandet finns t.ex. en undersökning av barn som lever med
            homosexuella föräldrar och hur de har upplevt sin situation. I
            undersökningen finns endast
          </note>
          <note>
            20 barn med. Vi har tidigare hört talas om att det skulle finnas
            40 000 barn. I och för sig hör vi sällan den siffran, men det
            måste ändå finnas många fler än så här. Det är en ganska liten
            undersökning, får man väl säga. Dessutom är dessa barn inte slumpmässigt
            utvalda, utan de har frivilligt anmält sig. Då kan man förstå
            att resultatet blir något helt annat än om man hade haft ett slumpmässigt
            urval av barnen.
          </note>
          <note>
            Över huvud taget är det dåligt med forskning om adoptioner. Det
            är också därför som vi har föreslagit i en reservation att man
            ska göra en utredning av hela adoptionslagen.
          </note>
          <note>
            Jag skulle vilja fråga Tasso Stafilidis om han tycker att han
            utifrån detta underlag, som jag tycker i många fall är väldigt
            grunt trots volym och tjocklek, kan bevisa att det i ett livsperspektiv
            går bra för barn som har växt upp i homosexuella familjer.
          </note>
          <note type="speaker">
            Anf. 119 TASSO STAFILIDIS (v) replik:
          </note>
          <note>
            Herr talman! Mitt direkta svar på Kjell Eldensjös fråga är: Självfallet
            kan jag det! Vänsterpartiet och jag står bakom det förslag som
            kommittén har lagt fram. Detta krav har också Vänsterpartiet ställt
            här i kammaren tidigare.
          </note>
          <note>
            Jag hoppas att Kjell Eldensjö får möjlighet att läsa de 1 000
            sidorna i betänkandet. Där kommer även
          </note>
          <note>
            Kjell Eldensjö nämligen att finna på vilket sätt forskningen
            har gjorts och på vilket sätt den är relevant.
          </note>
          <note>
            Kjell Eldensjö har bl.a. missat att det som ligger till grund
            för slutsatserna i utredningen inte enbart handlar om den svenska
            forskningen och de svenska studierna. Det rör sig om ett fyrtiotal
            andra studier som är gjorda runtom i hela världen.
          </note>
          <note>
            Jag vill ändå lyfta fram den fråga om forskningen som Kjell Eldensjö
            själv tar upp. Vad är det som
          </note>
          <note>
            Kjell Eldensjö efterlyser och som forskningen kommer att visa?
          </note>
          <note>
            Jag vill än en gång påminna om den fråga som jag ställde i mitt
            anförande. Kjell Eldensjö och Kristdemokraterna påstår att barn
            behöver föräldrar av båda könen.
          </note>
          <note>
            Hur ser ni i Kristdemokraterna på de adoptivbarn som i dag lever
            i homosexuella familjer - för de finns trots allt? Tycker ni att
            de ska bli fosterhemsplacerade eller omhändertagna? Tycker ni
            att alla de barn som lever tillsammans med homosexuella föräldrar
            ska bli omhändertagna? Vill Kristdemokraterna ha en sådan ordning?
            Och framför allt: Hur ser ni på de adoptivbarn som råkar illa
            ut i heterosexuella familjer? Jag har aldrig hört någon kristdemokrat
            ställa sig upp och säga att förhållandena för dessa barn innebär
            att vi ska hindra heterosexuella från att adoptera barn.
          </note>
          <note type="speaker">
            Anf. 120 KJELL ELDENSJÖ (kd) replik:
          </note>
          <note>
            Herr talman! Tasso Stafilidis säger att man har lyssnat på experterna
            och organisationerna och att det finns mer än en organisation
            som utgör de adopterades röst. Jag har hört talas om ytterligare
            en, och den heter Adopterade och andras röst. Jag tycker att bara
            namnet talar för sig självt i det här fallet.
          </note>
          <note>
            Om det skulle finnas två sanningar, vilket jag inte tror att
            det gör, funderar jag på om det inte kan vara värt att tillämpa
            en försiktighetsprincip i det sammanhanget och inte utvidga adoptionsrätten
            så länge man inte har kunnat bevisa att det inte finns några problem
            med detta.
          </note>
          <note>
            Jag har en annan fråga i det här sammanhanget.
          </note>
          <note>
            Anser Tasso Stafilidis att de politiker som står bakom ställningstagandet
            i den här kommittén är mer kompetenta än de experter på barn och
            adoptioner som har suttit med i utredningen? Man har ju gått emot
            dem och säger att det är den politiska sanningen som är den riktiga.
          </note>
          <note>
            Det går säkert att lösa problemen för adoptivbarn i homosexuella
            familjer på annat sätt, t.ex. genom avtal, testamenten osv. Som
            jag ser det finns det ingen anledning att öka det antalet ytterligare
            om det skulle finnas problem, och vi har alltså inga bevis för
            att så inte är fallet.
          </note>
          <note type="speaker">
            Anf. 121 TASSO STAFILIDIS (v) replik:
          </note>
          <note>
            Herr talman! Nej, Kjell Eldensjö, Vänsterpartiet kan inte se
            att det skulle finnas någon skillnad på heterosexuella och homosexuella
            föräldrar. Därför förstår jag inte heller varför försiktighetsprincipen
            skulle gälla mer för homosexuella föräldrar än för heterosexuella
            föräldrar. Vi i Vänsterpartiet utgår från barnets bästa. Alla
            barn ska ha samma juridiska rättigheter och samma juridiska skydd.
            Lagstiftningen måste behandla barnen med samma respekt oavsett
            om deras föräldrar är homosexuella eller heterosexuella. Man ska
            givetvis utgå från försiktighetsprincipen när man arbetar med
            och fattar beslut i frågor som rör barn. Men ni i Kristdemokraterna
            väljer att enbart lyfta upp en viss grupp som ska präglas av försiktighetsprincipen.
          </note>
          <note>
            Kjell Eldensjö svarade inte på den fråga som jag ställde. Vi
            har ju svart på vitt. Det finns undersökningar, domslut osv. som
            visar att det finns adoptivbarn som har råkat väldigt illa ut
            i Sverige i dag. De har råkat ut för övergrepp och diverse andra
            hemskheter. De har utsatts för detta av sina heterosexuella föräldrar.
            Nu har inte Kjell Eldensjö någon mer replik, men tycker Kristdemokraterna
            att det är fog nog för att stoppa alla internationella adoptioner?
            Det tycker inte vi i Vänsterpartiet. Vi vill värna om alla barns
            lika rättigheter. Även lagstiftningen ska acceptera dem och synliggöra
            dem. Det tycker vi inte att lagstiftningen gör i dag.
          </note>
          <note>
            (forts. 14 §)
          </note>
          <note>
            Ajournering
          </note>
          <note>
            Kammaren beslutade kl. 16.53 på förslag av förste vice talmannen
            att ajournera förhandlingarna till kl. 17.00 då dagens votering
            skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            12 § Beslut om utskottsbetänkanden som slutdebatterats den 22
            mars
          </note>
          <note>
            UbU9 Fristående skolor m.m.
          </note>
          <note>
            Punkt 1 (Rätten att välja skola)
          </note>
          <note>
            1. utskottet
          </note>
          <note>
            2. res. 1 i motsvarande del (m, fp)
          </note>
          <note>
            Votering:
          </note>
          <note>
            216 för utskottet
          </note>
          <note>
            86 för res. 1
          </note>
          <note>
            47 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 33 v, 38 kd, 15 c, 14 mp
          </note>
          <note>
            För res. 1: 72 m, 14 fp
          </note>
          <note>
            Frånvarande: 15 s, 10 m, 10 v, 4 kd, 3 c, 3 fp, 2 mp
          </note>
          <note>
            Punkt 2 (Fritt val av gymnasieskolans program m.m.)
          </note>
          <note>
            1. utskottet
          </note>
          <note>
            2. res. 2 i motsvarande del (m, kd, c, fp)
          </note>
          <note>
            Votering:
          </note>
          <note>
            167 för utskottet
          </note>
          <note>
            139 för res. 2
          </note>
          <note>
            43 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 35 v, 15 mp
          </note>
          <note>
            För res. 2: 72 m, 38 kd, 15 c, 14 fp
          </note>
          <note>
            Frånvarande: 14 s, 10 m, 8 v, 4 kd, 3 c, 3 fp, 1 mp
          </note>
          <note>
            Punkt 5 (Villkoren för godkännande av och bidrag till fristående
            skolor)
          </note>
          <note>
            1. utskottet
          </note>
          <note>
            2. res. 5 (m, kd, fp)
          </note>
          <note>
            3. res. 4 i motsvarande del (v)
          </note>
          <note>
            Förberedande votering:
          </note>
          <note>
            124 för res. 5
          </note>
          <note>
            36 för res. 4
          </note>
          <note>
            146 avstod
          </note>
          <note>
            43 frånvarande
          </note>
          <note>
            Kammaren biträdde res. 5.
          </note>
          <note>
            Huvudvotering:
          </note>
          <note>
            146 för utskottet
          </note>
          <note>
            124 för res. 5
          </note>
          <note>
            36 avstod
          </note>
          <note>
            43 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 15 c, 15 mp
          </note>
          <note>
            För res. 5: 72 m, 38 kd, 14 fp
          </note>
          <note>
            Avstod: 1 s, 35 v
          </note>
          <note>
            Frånvarande: 14 s, 10 m, 8 v, 4 kd, 3 c, 3 fp, 1 mp
          </note>
          <note>
            Punkt 9 (Mottagande i fristående skola av elev i behov av särskilt
            stöd)
          </note>
          <note>
            1. utskottet
          </note>
          <note>
            2. res. 2 i motsvarande del (m, kd, c, fp)
          </note>
          <note>
            Votering:
          </note>
          <note>
            167 för utskottet
          </note>
          <note>
            139 för res. 2
          </note>
          <note>
            43 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 35 v, 15 mp
          </note>
          <note>
            För res. 2: 72 m, 38 kd, 15 c, 14 fp
          </note>
          <note>
            Frånvarande: 14 s, 10 m, 8 v, 4 kd, 3 c, 3 fp, 1 mp
          </note>
          <note>
            Punkt 12 (Lärare vid fristående skolor)
          </note>
          <note>
            1. utskottet
          </note>
          <note>
            2. res. 4 i motsvarande del (v)
          </note>
          <note>
            Votering:
          </note>
          <note>
            271 för utskottet
          </note>
          <note>
            35 för res. 4
          </note>
          <note>
            43 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 72 m, 38 kd, 15 c, 14 fp, 15 mp
          </note>
          <note>
            För res. 4: 35 v
          </note>
          <note>
            Frånvarande: 14 s, 10 m, 8 v, 4 kd, 3 c, 3 fp, 1 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            UbU10 Gymnasieskolan
          </note>
          <note>
            Punkt 1 (Differentiering av kärnämneskurser)
          </note>
          <note>
            1. utskottet
          </note>
          <note>
            2. res. 1 i motsvarande del (m, kd, fp)
          </note>
          <note>
            Votering:
          </note>
          <note>
            183 för utskottet
          </note>
          <note>
            122 för res. 1
          </note>
          <note>
            47 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 35 v, 1 kd, 15 c, 15 mp
          </note>
          <note>
            För res. 1: 72 m, 36 kd, 14 fp
          </note>
          <note>
            Frånvarande: 14 s, 10 m, 8v, 5 kd, 3 c, 3 fp, 1 mp
          </note>
          <note>
            Punkt 2 (Högskolebehörighet som mål för gymnasieutbildningen)
          </note>
          <note>
            1. utskottet
          </note>
          <note>
            2. res. 1 i motsvarande del (m, kd, fp)
          </note>
          <note>
            Votering:
          </note>
          <note>
            182 för utskottet
          </note>
          <note>
            124 för res. 1
          </note>
          <note>
            43 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 35 v, 15 c, 15 mp
          </note>
          <note>
            För res. 1: 72 m, 38 kd, 14 fp
          </note>
          <note>
            Frånvarande: 14 s, 10 m, 8 v, 4 kd, 3 c, 3 fp, 1 mp
          </note>
          <note>
            Punkt 3 (Övriga grunddrag i en reformering av gymnasieskolan)
          </note>
          <note>
            1. utskottet
          </note>
          <note>
            2. res. 3 i motsvarande del (kd)
          </note>
          <note>
            Votering:
          </note>
          <note>
            181 för utskottet
          </note>
          <note>
            38 för res. 3
          </note>
          <note>
            87 avstod
          </note>
          <note>
            43 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 35 v, 14 c, 15 mp
          </note>
          <note>
            För res. 3: 38 kd
          </note>
          <note>
            Avstod: 72 m, 1 c, 14 fp
          </note>
          <note>
            Frånvarande: 14 s, 10 m, 8 v, 4 kd, 3 c, 3 fp, 1 mp
          </note>
          <note>
            Punkt 4 (Rätt att fullfölja studier i gymnasieskolan)
          </note>
          <note>
            1. utskottet
          </note>
          <note>
            2. res. 5 (kd, c)
          </note>
          <note>
            Votering:
          </note>
          <note>
            253 för utskottet
          </note>
          <note>
            53 för res. 5
          </note>
          <note>
            43 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 72 m, 35 v, 14 fp, 15 mp
          </note>
          <note>
            För res. 5: 38 kd, 15 c
          </note>
          <note>
            Frånvarande: 14 s, 10 m, 8 v, 4 kd, 3 c, 3 fp, 1 mp
          </note>
          <note>
            Punkt 9 (Lärlingsutbildning)
          </note>
          <note>
            1. utskottet
          </note>
          <note>
            2. res. 6 i motsvarande del (c)
          </note>
          <note>
            3. res. 4 i motsvarande del (fp)
          </note>
          <note>
            Förberedande votering:
          </note>
          <note>
            18 för res. 6
          </note>
          <note>
            14 för res. 4
          </note>
          <note>
            274 avstod
          </note>
          <note>
            43 frånvarande
          </note>
          <note>
            Kammaren biträdde res. 6.
          </note>
          <note>
            Huvudvotering:
          </note>
          <note>
            171 för utskottet
          </note>
          <note>
            16 för res. 6
          </note>
          <note>
            118 avstod
          </note>
          <note>
            44 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 1 m, 35 v, 4 kd, 14 mp
          </note>
          <note>
            För res. 6: 15 c, 1 mp
          </note>
          <note>
            Avstod: 71 m, 33 kd, 14 fp
          </note>
          <note>
            Frånvarande: 14 s, 10 m, 8 v, 5 kd, 3 c, 3 fp, 1 mp
          </note>
          <note>
            Övriga punkter
          </note>
          <note>
            Kammaren biföll utskottets hemställan.
          </note>
          <note>
            UbU11 Jämställdhet inom utbildning och forskning
          </note>
          <note>
            Punkt. 1 (Jämställdhetsarbetet i skolan)
          </note>
          <note>
            1. utskottet
          </note>
          <note>
            2. res. 1 i motsvarande del (m, c, fp)
          </note>
          <note>
            Votering:
          </note>
          <note>
            203 för utskottet
          </note>
          <note>
            101 för res. 1
          </note>
          <note>
            1 avstod
          </note>
          <note>
            44 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 35 v, 38 kd, 15 mp
          </note>
          <note>
            För res. 1: 72 m, 15 c, 14 fp
          </note>
          <note>
            Avstod: 1 s
          </note>
          <note>
            Frånvarande: 15 s, 10 m, 8 v, 4 kd, 3 c, 3 fp, 1 mp
          </note>
          <note>
            Christina Pettersson (s) anmälde att hon avsett att rösta ja
            men markerats ha avstått från att rösta.
          </note>
          <note>
            Punkt 3 (Träning i självförsvar för flickor)
          </note>
          <note>
            1. utskottet
          </note>
          <note>
            2. res. 2 (v)
          </note>
          <note>
            Votering:
          </note>
          <note>
            262 för utskottet
          </note>
          <note>
            42 för res. 2
          </note>
          <note>
            45 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 72 m, 36 kd, 15 c, 14 fp, 8 mp
          </note>
          <note>
            För res. 2: 35 v, 1 kd, 6 mp
          </note>
          <note>
            Frånvarande: 14 s, 10 m, 8 v, 5 kd, 3 c, 3 fp, 2 mp
          </note>
          <note>
            Punkt 6 (Jämställdhetslagstiftning för studenter, innefattande
            skydd mot sexuella trakasserier)
          </note>
          <note>
            1. utskottet
          </note>
          <note>
            2. res. 4 (kd)
          </note>
          <note>
            Votering:
          </note>
          <note>
            266 för utskottet
          </note>
          <note>
            39 för res. 4
          </note>
          <note>
            44 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 71 m, 35 v, 1 kd, 15 c, 14 fp, 13
          </note>
          <note>
            mp
          </note>
          <note>
            För res. 4: 37 kd, 2 mp
          </note>
          <note>
            Frånvarande: 14 s, 11 m, 8 v, 4 kd, 3 c, 3 fp, 1 mp
          </note>
          <note>
            Punkt 8 (Genomgång av de senaste årens professorstillsättningar
            utifrån ett genusperspektiv)
          </note>
          <note>
            1. utskottet
          </note>
          <note>
            2. res. 6 (m, fp)
          </note>
          <note>
            Votering:
          </note>
          <note>
            218 för utskottet
          </note>
          <note>
            88 för res. 6
          </note>
          <note>
            43 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 1 m, 35 v, 37 kd 14 c, 14 mp
          </note>
          <note>
            För res. 6: 71 m, 1 kd, 1 c, 14 fp, 1 mp
          </note>
          <note>
            Frånvarande: 14 s, 10 m, 8 v, 4 kd, 3 c, 3 fp, 1 mp
          </note>
          <note>
            Punkt 9 (Könsfördelning i tjänsteförslagsnämnder)
          </note>
          <note>
            1. utskottet
          </note>
          <note>
            2. res. 7 (c)
          </note>
          <note>
            Votering:
          </note>
          <note>
            291 för utskottet
          </note>
          <note>
            15 för res. 7
          </note>
          <note>
            43 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 72 m, 35 v, 38 kd, 14 fp, 15 mp
          </note>
          <note>
            För res. 7: 15 c
          </note>
          <note>
            Frånvarande: 14 s, 10 m, 8 v, 4 kd, 3 c, 3 fp, 1 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            13 § Beslut om utskottsbetänkanden som slutdebatterats vid dagens
            sammanträde
          </note>
          <note>
            JuU18 Handläggningen av ungdomsmål
          </note>
          <note>
            Punkt 2 (Föräldrars ersättning för inställelse)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            233 för utskottet
          </note>
          <note>
            72 för res. 1
          </note>
          <note>
            44 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 35 v, 38 kd, 15 c, 14 fp, 15 mp
          </note>
          <note>
            För res. 1: 72 m
          </note>
          <note>
            Frånvarande: 15 s, 10 m, 8 v, 4 kd, 3 c, 3 fp, 1 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            UU8 Ett ramavtal om åtgärder för att underlätta omstrukturering
            och drift av den europeiska försvarsindustrin
          </note>
          <note>
            Mom. 3 (offentliggörande av landlistor)
          </note>
          <note>
            1. utskottet
          </note>
          <note>
            2. res. 2 (v, fp, mp)
          </note>
          <note>
            Votering:
          </note>
          <note>
            240 för utskottet
          </note>
          <note>
            65 för res. 2
          </note>
          <note>
            44 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 71 m, 37 kd, 15 c
          </note>
          <note>
            För res. 2: 1 m, 35 v, 14 fp, 15 mp
          </note>
          <note>
            Frånvarande: 14 s, 10 m, 8 v, 5 kd, 3 c, 3 fp, 1 mp
          </note>
          <note>
            Mom. 6 (omprövning av Exportkontrollrådet)
          </note>
          <note>
            1. utskottet
          </note>
          <note>
            2. res. 3 (v, mp)
          </note>
          <note>
            Votering:
          </note>
          <note>
            256 för utskottet
          </note>
          <note>
            50 för res. 3
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 72 m, 38 kd, 15 c, 14 fp
          </note>
          <note>
            För res. 3: 35 v, 15 mp
          </note>
          <note>
            Frånvarande: 14 s, 10 m, 8 v, 4 kd, 3 c, 3 fp, 1 mp
          </note>
          <note>
            Mom. 10 (transatlantiskt samarbete)
          </note>
          <note>
            1. utskottet
          </note>
          <note>
            2. res. 4 (fp)
          </note>
          <note>
            Votering:
          </note>
          <note>
            278 för utskottet
          </note>
          <note>
            14 för res. 4
          </note>
          <note>
            11 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 72 m, 34 v, 38 kd, 15 c, 4 mp
          </note>
          <note>
            För res. 4: 14 fp
          </note>
          <note>
            Avstod: 1 v, 10 mp
          </note>
          <note>
            Frånvarande: 16 s, 10 m, 8 v, 4 kd, 3 c, 3 fp, 2 mp
          </note>
          <note>
            Mom. 11 (ramavtal mellan Frankrike, Italien, Spanien, Storbritannien,
            Sverige och Tyskland om åtgärder för att underlätta omstrukturering
            och drift av den europeiska försvarsindustrin)
          </note>
          <note>
            1. utskottet
          </note>
          <note>
            2. res. 5 (v, mp)
          </note>
          <note>
            Votering:
          </note>
          <note>
            256 för utskottet
          </note>
          <note>
            50 för res. 5
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 72 m, 38 kd, 15 c, 14 fp
          </note>
          <note>
            För res. 5: 35 v, 15 mp
          </note>
          <note>
            Frånvarande: 14 s, 10 m, 8 v, 4 kd, 3 c, 3 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            UU10 Mänskliga rättigheter m.m. - länder, områden och enskilda
            folkgrupper
          </note>
          <note>
            Mom. 23 (FN:s konvention om mänskliga rättigheter och diskriminering
            på grund av sexuell läggning)
          </note>
          <note>
            1. utskottet
          </note>
          <note>
            2. res. 2 (v, c, fp, mp)
          </note>
          <note>
            Votering:
          </note>
          <note>
            227 för utskottet
          </note>
          <note>
            79 för res. 2
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 72 m, 38 kd
          </note>
          <note>
            För res. 2: 35 v, 15 c, 14 fp, 15 mp
          </note>
          <note>
            Frånvarande: 14 s, 10 m, 8 v, 4 kd, 3 c, 3 fp, 1 mp
          </note>
          <note>
            Mom. 34 (samarbetet med Turkiet)
          </note>
          <note>
            1. utskottet
          </note>
          <note>
            2. res. 3 (mp)
          </note>
          <note>
            Votering:
          </note>
          <note>
            290 för utskottet
          </note>
          <note>
            15 för res. 3
          </note>
          <note>
            44 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 72 m, 35 v, 38 kd, 15 c, 14 fp
          </note>
          <note>
            För res. 3: 15 mp
          </note>
          <note>
            Frånvarande: 15 s, 10 m, 8 v, 4 kd, 3 c, 3 fp, 1 mp
          </note>
          <note>
            Sven-Erik Österberg (s) anmälde att han avsett att rösta ja men
            markerats som frånvarande.
          </note>
          <note>
            Mom. 36 (den historiska synen på assyrier, syrianer, kaldéer
            och armenier)
          </note>
          <note>
            1. utskottet
          </note>
          <note>
            2. res. 4 (v, mp)
          </note>
          <note>
            Votering:
          </note>
          <note>
            205 för utskottet
          </note>
          <note>
            57 för res. 4
          </note>
          <note>
            42 avstod
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 71 m, 2 kd, 5 c, 11 fp
          </note>
          <note>
            För res. 4: 35 v, 5 kd, 1 c, 1 fp, 15 mp
          </note>
          <note>
            Avstod: 1 s, 30 kd, 9 c, 2 fp
          </note>
          <note>
            Frånvarande: 14 s, 11 m, 8 v, 5 kd, 3 c, 3 fp, 1 mp
          </note>
          <note>
            Mom. 42 (flygförbudszonerna i Irak)
          </note>
          <note>
            1. utskottet
          </note>
          <note>
            2. res. 5 (m, fp)
          </note>
          <note>
            Votering:
          </note>
          <note>
            219 för utskottet
          </note>
          <note>
            87 för res. 5
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 1 m, 35 v, 36 kd, 15 c, 15 mp
          </note>
          <note>
            För res. 5: 71 m, 2 kd, 14 fp
          </note>
          <note>
            Frånvarande: 14 s, 10 m, 8 v, 4 kd, 3 c, 3 fp, 1 mp
          </note>
          <note>
            Mom. 43 (förhållandena i Irak)
          </note>
          <note>
            1. utskottet
          </note>
          <note>
            2. res. 6 (v)
          </note>
          <note>
            Votering:
          </note>
          <note>
            256 för utskottet
          </note>
          <note>
            35 för res. 6
          </note>
          <note>
            15 avstod
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 72 m, 38 kd, 15 c, 14 fp
          </note>
          <note>
            För res. 6: 35 v
          </note>
          <note>
            Avstod: 15 mp
          </note>
          <note>
            Frånvarande: 14 s, 10 m, 8 v, 4 kd, 3 c, 3 fp, 1 mp
          </note>
          <note>
            Mom. 68 (det officiella utbytet med Taiwan)
          </note>
          <note>
            1. utskottet
          </note>
          <note>
            2. res. 10 (m, c, fp, mp)
          </note>
          <note>
            Votering:
          </note>
          <note>
            192 för utskottet
          </note>
          <note>
            112 för res. 10
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 5 m, 35 v, 35 kd
          </note>
          <note>
            För res. 10: 65 m, 3 kd, 15 c, 14 fp, 15 mp
          </note>
          <note>
            Frånvarande: 14 s, 12 m, 8 v, 4 kd, 3 c, 3 fp, 1 mp
          </note>
          <note>
            Anna Lilliehöök (m) anmälde att hon avsett att rösta nej men
            markerats som frånvarande.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            14 § (forts. från 11 §) Vissa frågor rörande föräldrabalken (forts.
            LU15)
          </note>
          <note type="speaker">
            Anf. 122 VIVIANN GERDIN (c):
          </note>
          <note>
            Fru talman! Det betänkande som vi nu behandlar gäller lagstiftning
            som berör familjekonstellationer, adoptioner och talerätt för
            hävande av faderskap. Jag vill börja med det sistnämnda.
          </note>
          <note>
            Rättsläget i fråga om fastställande av faderskap är i dag något
            oklart. Jag påstår detta med hänvisning till att en änka inte
            kan föra talerätt mot en okänd påstådd arvinge som dyker upp efter
            makens död. Det borde ligga i allas intresse att en ordentlig
            undersökning görs för att kunna fastställa faderskapet, men så
            är det inte i dag. De barn, oftast vuxna, som inte haft något
            umgänge och ingen kontakt med den påstådde fadern, som inte existerat
            såtillvida att det inte tidigare framkommit att det funnits barn.
          </note>
          <note>
            I ett demokratiskt land borde rättstryggheten vara heltäckande
            och även omfatta de redan kända arvingarna. Med hänvisning till
            detta yrkar jag bifall till reservation 1.
          </note>
          <note>
            Sedan vill jag gå in på frågan om adoptioner. Sedan en tid tillbaka
            pågår en livlig diskussion angående de homosexuellas rättigheter
            att bli prövade för adoption av barn. Blir det en förändring av
            gällande lagstiftning så blir Sverige det första land i världen
            att godkänna homosexuellas rätt att adoptera barn.
          </note>
          <note>
            Mitt parti, Centerpartiet, har redan tagit ställning för att
            homosexuella ska kunna prövas för adoption av barn. Men på den
            här punkten delar jag inte mitt partis ställningstagande, så jag
            vill därför ge min syn på adoptionsfrågan.
          </note>
          <note>
            Debatten i adoptionsfrågan har hittills mest fokuserats på vuxenperspektivet
            och inte på barnperspektivet. En intensiv lobbning har bedrivits
            av förespråkarna för homosexuellas rätt till adoptioner, men trots
            detta så är många fortfarande tveksamma.
          </note>
          <note>
            Bland dem som är tveksamma eller klart säger nej finns en mängd
            människor med olika erfarenheter och kunskaper. Några är etablerade
            experter på frågor som rör barn. Representanter för Statens nämnd
            för internationella adoptioner är kritiska till utredningens förslag.
            De liksom flera andra hävdar att alltför mycket har fokuserats
            på de vuxnas rättigheter och behov.
          </note>
          <note>
            Olika adoptionsorganisationer är också kritiska till kommitténs
            förslag - Rädda Barnens organisation, tidigare barnombudsman och
            dessutom ett antal andra barnexperter och barnpsykologer - detta
            med anledning av att den parlamentariska kommittén, Barn i homosexuella
            familjer, presenterade sitt ställningstagande i slutet av januari.
            En majoritet inom kommittén var för att homosexuella ska kunna
            prövas som adoptivföräldrar. Värt att notera är att biträdande
            experter på barn har en avvikande mening gentemot majoritetens
            ställningstagande. De anser bl.a. att underlaget för olika studier
            har varit bristfälligt, och med hänsyn till att man i dag vet
            för lite om de adopterade som levt i homosexuella familjer så
            kunde de inte instämma i majoritetens ställningstagande.
          </note>
          <note>
            Jag tycker också att det är viktigt att vi försöker efterleva
            intentionerna i FN:s barnkonvention, som vi står bakom. Det finns
            även ett påpekande från FN:s kommitté för barnets rättigheter
            att Sverige saknar ett system för uppföljning av hur det faktiskt
            går för redan adopterade barn. Det är angeläget att den uppföljningen
            görs först innan regeringen presenterar förslag som tillgodoser
            de homosexuellas krav att kunna adoptera barn.
          </note>
          <note>
            Vi kan heller inte bortse från andra länders åsikter angående
            homosexuellas adoptionsrätt, de flesta barn för adoptioner är
            utländska barn. En förändrad lagstiftning i Sverige kan medföra
            att det blir svårare att adoptera utländska barn för alla, även
            för de heterosexuella.
          </note>
          <note>
            Barn kan aldrig bli en rättighet - det är en gåva.
          </note>
          <note>
            Tyvärr är det inte alla förunnat att få egna barn, men det kan
            knappast betraktas som någon diskriminering att några blir utan
            barn. Den frågan ligger på ett högre plan.
          </note>
          <note>
            Jag anser att det är vår skyldighet att lyfta fram barnperspektivet
            därför att barnen själva inte har någon som för deras talan. Jag
            är övertygad om att det är en fördel att växa upp i en tvåkönad
            relation, under förutsättning att relationerna mellan de vuxna
            är goda. Därför måste barnens rätt till föräldrar av båda könen
            komma i främsta rummet.
          </note>
          <note>
            De flesta adopterade barn kommer från andra länder, med annorlunda
            utseende. Det vore att dubblera
          </note>
          <note>
            "annorlundaskapet" om de dessutom skulle ha två mammor, alternativt
            två pappor. Identitetskriser har också påvisats vara större bland
            barn och ungdomar som växer upp med en annorlunda omgivning.
          </note>
          <note>
            Den lilla forskning som finns visar också att adopterade barn
            har en mer komplicerad identitetsutveckling än andra barn. I olika
            sammanhang påpekas ofta vikten av förebilder för barn och ungdomar
            och hur viktigt det är att barn inom dagis har tillgång till manlig
            personal därför att det är flest kvinnor som jobbar på en sådan
            arbetsplats. Detta har lyfts fram mer på senare tid därför att
            många barn lever med endast en förälder och saknar kontinuerlig
            kontakt med den andra föräldern. Jag tror att det är en viktig
            vägledande faktor vid olika livssituationer att våra barn och
            ungdomar har tillgång till både en man och en kvinna i sin närmaste
            omgivning.
          </note>
          <note>
            Det här är ingen lätt fråga, det är mycket känslor med. Men det
            handlar inte enbart om vem som är bäst på att ge kärlek och omtanke.
            Det handlar även om förebilder för identitet, och det handlar
            om att minimera risker för utanförskap och maximera möjligheter
            för de adopterade att finna sig väl till rätta och få en bra start
            i livet.
          </note>
          <note>
            Nu kommer inte frågan upp till något avgörande i dag. Alla motioner
            i ämnet har avstyrkts. För att inte föregripa den fortsatta beredningen
            delar jag lagutskottets ställningstagande. I det fortsatta arbetet
            hoppas jag att barnperspektivet ges ett större utrymme.
          </note>
          <note>
            Med anledning av detta delar jag uppfattningen i reservation
            2, att det behövs en allmän översyn av de nu gällande adoptionslagarna.
          </note>
          <note>
            I detta anförande instämde Runar Patriksson (fp).
          </note>
          <note type="speaker">
            Anf. 123 TASSO STAFILIDIS (v) replik:
          </note>
          <note>
            Fru talman! Jag ska inleda med att jag känner mig stolt som vänsterpartist
            över att Centerpartiet har tagit ställning för att även homosexuella
            ska få bli prövade som adoptivföräldrar. Då ställer jag inte min
            fråga till
          </note>
          <note>
            Viviann Gerdin i hennes egenskap av centerpartist utan i egenskap
            av enskild riksdagsledamot.
          </note>
          <note>
            Viviann Gerdin tar upp frågan att man ser det här i vuxenperspektivet
            och inte i barnperspektivet. Det är så klart en otroligt viktig
            fråga. Det är vad även jag tog upp i mitt anförande. Men jag vill
            fråga Viviann
          </note>
          <note>
            Gerdin, med all respekt för hennes egna synpunkter och åsikter:
            Var finns barnperspektivet i Viviann
          </note>
          <note>
            Gerdins uppfattning vad gäller alla de barn som i dag lever med
            föräldrar som är homosexuella, både barn med en biologisk förälder
            och internationellt adopterade barn? Var finns barnperspektivet
            för de barnen,
          </note>
          <note>
            Viviann Gerdin?
          </note>
          <note type="speaker">
            Anf. 124 VIVIANN GERDIN (c) replik:
          </note>
          <note>
            Fru talman! Jag vill sätta barnets perspektiv i främsta rummet.
            I det här sammanhanget gäller det i dag ett ovisst antal barn
            - man tvistar om det är
          </note>
          <note>
            40 000 eller färre. För att lösa deras situation måste man naturligtvis
            också uppmärksamma den juridiska vägen. För mig är ändå viktigast
            den sociala tillhörigheten och identiteten, att känna tillhörighet
            och ha förebilder.
          </note>
          <note>
            Jag anser inte att det i dag finns ett underlag för att drastiskt
            ändra den lagstiftning som gäller. Sedan borde man väl också göra
            en ordentligare utredning för att komma fram till hur många barn
            det är. Det står 40 000 i kommitténs utredning. Det är en siffra
            som ifrågasätts av andra. Med tanke på att undersökningen baserar
            sig på 20 barn som dessutom deltagit frivilligt tycker jag att
            det inte finns rätt underlag för att gå vidare.
          </note>
          <note type="speaker">
            Anf. 125 TASSO STAFILIDIS (v) replik:
          </note>
          <note>
            Fru talman! Jag inleder med att uppmana Viviann
          </note>
          <note>
            Gerdin läsa kommitténs betänkande. Där står vad undersökningarna
            bygger på, hur slutsatserna är dragna. Det står att slutsatserna
            inte enbart är dragna på de studier som visar de svenska barnens
            situation här i Sverige. Det visar också hur undersökningarna
            och forskningen har gått till. Ävenså förklaras siffran med de
            40 000 barnen som Viviann Gerdin tar upp.
          </note>
          <note>
            Det är intressant att höra Viviann Gerdins påpekande om sin syn
            på barnperspektivet. Jag har aldrig hört Viviann Gerdin i den
            här talarstolen tala om för oss i kammaren på vilket sätt Viviann
            Gerdin värnar de här barnen. Oavsett som det är 2 barn, 3 barn,
            50
          </note>
          <note>
            eller 40 000 barn har vi inte hört på vilket sätt barnperspektivet
            kommer in i fråga om dessa barn som har homosexuella föräldrar
            och oavsett om de har en biologisk förälder eller är internationellt
            adopterade.
          </note>
          <note>
            Viviann Gerdin säger att hon är fullt övertygad om att barn mår
            bäst i tvåkönade familjer. Jag vill fråga: Vad bygger Viviann
            Gerdin den övertygelsen på? Vilken forskning bygger Viviann Gerdin
            den övertygelsen på? Verkligheten ser lite annorlunda ut.
          </note>
          <note>
            Det är väldigt många barn som växer upp med ensamstående föräldrar,
            ensamstående heterosexuella och ensamstående homosexuella föräldrar.
            Hur ser
          </note>
          <note>
            Viviann Gerdin på de barnen? Vad bygger Viviann
          </note>
          <note>
            Gerdin sin övertygelse på?
          </note>
          <note type="speaker">
            Anf. 126 VIVIANN GERDIN (c) replik:
          </note>
          <note>
            Fru talman! Jag bygger min övertygelse på de utredningar och
            den forskning som jag har tagit del av.
          </note>
          <note>
            Då det gäller slutsatserna av den forskningen, både nationellt
            och internationellt, finns det delade åsikter.
          </note>
          <note>
            Då är frågan: Vad är sanning, den enes eller den andres? Det
            är en avvägningsfråga.
          </note>
          <note>
            Jag vet att Tasso Stafilidis och Vänsterpartiet inte accepterar
            argument emot detta, och därför står vi långt ifrån varandra i
            denna fråga. Även inom den kommitté som har studerat barn i homosexuella
            familjer har det uttryckts kritik från de experter som har ingått.
            Det finns väldigt många luckor och många frågetecken.
          </note>
          <note>
            När det gäller de barn som i dag lever med homosexuella föräldrar
            finns stora brister i dagens lagstiftning. Det är därför som jag
            ställer mig bakom att man ser över lagstiftningen i adoptionsfrågan.
            Då ska man se över den hela vägen. Då omfattas även de barn som
            i dag lever med homosexuella föräldrar. Jag är medveten om att
            det inte är tillfredsställande juridiskt sett.
          </note>
          <note type="speaker">
            Anf. 127 MARIANNE CARLSTRÖM (s):
          </note>
          <note>
            Fru talman! Vi socialdemokrater har delat upp dagens debatt i
            två avsnitt, och jag tänker endast beröra avsnittet om adoption.
            Motionerna tar upp dels frågan om översyn av adoptionslagstiftningen,
            dels frågan om homosexuellas rätt att få bli prövade för adoption.
          </note>
          <note>
            I utskottets betänkande framgår tydligt hur frågan om homosexuellas
            rätt att bli prövade som adoptivföräldrar har behandlats i riksdagen
            och i olika utredningar under drygt 20 års tid.
          </note>
          <note>
            I början av 1999 tillsattes en utredning som fick till uppgift
            att undersöka och analysera villkoren för barn i homosexuella
            familjer. Och om det fanns några sakliga skäl för homosexuella
            att inte få adoptera barn. Kommittén överlämnade sitt betänkande
            den 31
          </note>
          <note>
            januari i år.
          </note>
          <note>
            Den huvudsakliga frågan som kommittén har haft att ta ställning
            till var om homosexuell läggning hos föräldrarna är en sådan omständighet
            som gör det sakligt motiverat att särbehandla homosexuella i fråga
            om rättsligt föräldraskap. Kommitténs bedömningar gjordes utifrån
            vad som har utretts i fråga om barn i homosexuella familjer och
            vad som är känt om adoptivbarns särskilda behov.
          </note>
          <note>
            Kommittén föreslår att det införs en rätt för homosexuella par
            som lever i partnerskap att - liksom heterosexuella gifta par
            - bli prövade som adoptivföräldrar.
          </note>
          <note>
            Kommittén föreslår också att en person som lever i partnerskap
            ska ha rätt att adoptera partnerns biologiska barn, alltså s.k.
            styvbarns- eller närståendeadoption. Detta stärker barnens rättsskydd.
          </note>
          <note>
            Egentligen hade jag inte tänkt att gå in mera på utredningen,
            men eftersom det har förekommit ganska hårda angrepp på oss i
            utredningens majoritet känner jag mig tvingad att göra det. Det
            gäller Kjell Eldensjös och Viviann Gerdins inlägg.
          </note>
          <note>
            Kjell Eldensjö säger att vi har gått emot experterna. Det finns
            inga som är experter på barn som lever med homosexuella föräldrar.
            Däremot finns det de som är experter på barn, psykologer och andra.
            Det finns också de som är experter på adoptionsfrågor, men det
            finns inga experter på barn som lever i homosexuella familjer.
          </note>
          <note>
            De allra flesta partier säger ja till styvbarnsadoption. Då är
            det märkligt att man säger nej till rätten att bli prövad för
            adoption, och vilka signaler ger man då de barn som i dag bor
            med två homosexuella föräldrar? Man kan inte blunda för hur världen
            ser ut i dag.
          </note>
          <note>
            Den ser inte likadan ut som för 20-40 år sedan.
          </note>
          <note>
            Sedan kritiserar man utredningens metoder och frågar: Varför
            bygger man på frivillighet? Ja, men det fattar ju var och en att
            detta är en dold population.
          </note>
          <note>
            Det går inte att göra några slumpmässiga urval. Homosexuella
            registreras inte i vårt land. Då finns det bara ett sätt, och
            det är att göra precis så som utredningen har gjort, nämligen
            att vända sig till olika organisationer, gå ut på gayklubbar och
            annonsera.
          </note>
          <note>
            Då får det bli en frivillighet.
          </note>
          <note>
            Det rör sig inte om så många barn. Det handlar inte om 40 000
            barn. Den siffran har utredningen bortsett ifrån. Vi har insett
            att det inte går att få fram hur många barn det är som lever med
            homosexuella föräldrar, det är omöjligt. Samtidigt tycker jag
            inte att det är så viktigt. Vi vet att det finns barn som lever
            med homosexuella föräldrar, och hur ska vi ordna det för dem?
          </note>
          <note>
            Det sägs också att vi har gått emot experterna.
          </note>
          <note>
            Alla experter har vi inte gått emot. Vi har gjort en annan tolkning.
            Vi har gått emot några adopterade, inte alla. Jag är inte heller
            säker på att vi har gått emot svenska folket. Det här är en åldersfråga
            och en kunskapsfråga.
          </note>
          <note>
            Detta har inte varit ett beställningsverk, utan för oss som har
            varit med i utredningen har det här varit en process. Vi gick
            inte med på att arbeta i utredningen för att vi ville vara med
            och genomföra detta beslut, utan vi har tagit del av all forskning
            och alla undersökningar. Efter ca 1 ½ år bestämde vi oss, för
            då var vi tvungna att skriva ned vad vi hade kommit fram till.
            Så lång tid tog det för oss.
          </note>
          <note>
            Jag kan förstå att det är lätt att svara nej när man får en enkel
            fråga i en SIFO-undersökning. Jag anser inte att vi har fallit
            undan för någon lobbyverksamhet.
          </note>
          <note>
            Vi har haft barnens bästa för ögonen.
          </note>
          <note>
            Väldigt många barn lever i dag med ensamstående föräldrar, och
            det kan man inte heller blunda för. Man måste inse att det inte
            är fel. Det är lika viktigt för ensamstående föräldrar som för
            ensamstående adoptivföräldrar att se till att barnen får förebilder
            från båda könen, precis som att man på dagis och i skolor är angelägen
            om att anställa lärare av båda könen.
          </note>
          <note>
            Nu kommer utredningens förslag att gå ut på remiss, och vi får
            möjlighet att diskutera den här frågan igen. Innan den beredningen
            är klar vill majoriteten inte säga ja till en översyn av adoptionslagstiftningen.
          </note>
          <note>
            Det får man i så fall göra senare.
          </note>
          <note>
            I motionerna tar man upp den 15-20 år gamla forskningen om barn
            som adopterats av ensamstående. Den visar att dessa barn i högre
            grad är representerade på psykiatriska mottagningar. Men vad är
            det för barn som de har fått adoptera? Jo, barn som är tre år
            gamla och äldre. Dessutom har man i många fall fått adoptera barn
            som är sjuka och handikappade. Då är det ganska självklart att
            de i högre grad är representerade på psykiatriska mottagningar.
            Vi vet ju att barn som är äldre när de kommer hit till landet
            har svårare att anpassa sig. Det borde naturligtvis vara så att
            ensamstående skulle få adoptera de riktigt små barnen som har
            lättare att anpassa sig.
          </note>
          <note>
            Det här kan man ändra på nu, i dag. Det behövs ingen lagändring
            och inga utredningar. Det är bara att sätta i gång.
          </note>
          <note>
            Jag yrkar avslag på reservation 2.
          </note>
          <note>
            I detta anförande instämde Marina Pettersson,
          </note>
          <note>
            Christina Nenes, Karin Olsson, Anders Berglöv, Lars
          </note>
          <note>
            Lilja (alla s) samt Tasso Stafilidis och Tanja Linderborg (båda
            v).
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 17.57 på förslag av talmannen att ajournera
            förhandlingarna till kl. 19.00
          </note>
          <note>
            för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            14 § (forts.) Vissa frågor rörande föräldrabalken (forts. LU15)
          </note>
          <note type="speaker">
            Anf. 128 KJELL ELDENSJÖ (kd) replik:
          </note>
          <note>
            Herr talman! Jag tänkte först ta upp detta med Sifomätningar
            och andra mätningar där svenska folket inte visat sig vara med
            på den linje som majoriteten i utredningen har föreslagit. Jag
            har läst ett debattinlägg i Göteborgs-Posten där Marianne Carlström
            uttalar att det är väldigt positivt att de unga har högre siffror
            här. Då skulle jag vilja säga att det är väl i och för sig inte
            så konstigt, utan att närmare reflektera över det behov av både
            mamma och pappa som ungdomar kan ha eftersom de inte har så stor
            livserfarenhet och kanske inte tänker i samma termer. Det är väl
            i och för sig inte så märkvärdigt. Men vad som är lite konstigt
            är att Marianne Carlström värderar ungdomarnas åsikter mer än
            vad hon värderar medelålders och äldres. Det tycker jag är lite
            märkligt.
          </note>
          <note>
            I samma tidningsartikel står det: För oss socialdemokrater har
            ledstjärnan i utredningsarbetet varit skrivelsen i FN:s barnkonvention
            om att barnets bästa ska vara avgörande för all lagstiftning som
            rör barn.
          </note>
          <note>
            Det här har, i alla fall enligt min mening, inte så stor bärighet
            på det beslut som socialdemokraterna m.fl. har fattat. Nu får
            man tydligen inte säga att det är experter, men experterna och
            organisationerna har ju motsatt sig detta och har en annan åsikt.
            De kallas experter i betänkandet, men det vill inte Marianne
          </note>
          <note>
            Carlström kännas vid att de är.
          </note>
          <note>
            Min fråga blir därför: Anser socialdemokraterna att de politiker
            som står bakom majoritetens ställningstagande i utredningen har
            högre kompetens när det rör barns bästa i adoptionsfrågor än vad
            barnexpertis, adoptionsorganisationer m.fl. har, eftersom man
            inte lyssnar på dem? Och varför vill inte socialdemokraterna tillämpa
            försiktighetsprincipen när åsikterna är så olika?
          </note>
          <note type="speaker">
            Anf. 129 MARIANNE CARLSTRÖM (s) replik:
          </note>
          <note>
            Herr talman! Självklart anser vi inte att vi har högre kompetens.
            Men vi har tagit del av experternas åsikter under drygt ett och
            ett halvt år och kom sedan fram till en annan slutsats. Det är
            väl inte så väldigt konstigt, tycker jag. Dessutom värderar vi
            ju inte någons synpunkter mer än andras. Men visst kan jag glädja
            mig åt att ungdomar, som jag tycker verkligen borde veta vilka
            barnens behov är, har en annan inställning än vad de har som är
            äldre.
          </note>
          <note>
            När jag gick in i den här utredningen hade jag heller inga färdiga
            synpunkter om vad vi skulle komma fram till, så jag kan förstå
            att människor på en enkel Sifofråga svarar nej. Men jag är övertygad
            om att om de fick gå igenom samma process som vi i majoriteten
            har gjort, tror jag att ganska många skulle ändra åsikt. Det tycker
            jag är väldigt viktigt att komma ihåg.
          </note>
          <note type="speaker">
            Anf. 130 KJELL ELDENSJÖ (kd) replik:
          </note>
          <note>
            Herr talman! Givarländerna tillåter i princip inte homosexuella
            att adoptera. Då är min fråga: Anser socialdemokraterna att det
            trots allt är försvarbart att i
          </note>
          <note>
            Sverige införa en lagstiftning som kringgår Haagkonventionen,
            som i sitt ställningstagande har barnens bästa för ögonen och
            inte innefattar någon rätt för homosexuella att adoptera?
          </note>
          <note>
            Sedan vill jag ställa ytterligare en fråga. Den har att göra
            med en allmän översyn av adoptionslagen i ett vidare perspektiv.
            Här har experterna - om vi får kalla dem det, för här är det väl
            ändå fråga om experter på adoptionsfrågor, barns situation osv.
            - sagt att det borde ske en sådan översyn i ett större perspektiv.
            Då är frågan: Varför ställer inte socialdemokraterna upp på detta
            i det betänkande som vi nu behandlar när det alltså finns ett
            sådant förslag?
          </note>
          <note type="speaker">
            Anf. 131 MARIANNE CARLSTRÖM (s) replik:
          </note>
          <note>
            Herr talman! Majoriteten anser inte att vi kringgår
          </note>
          <note>
            Haagkonventionen. Vi anser att det finns andra utgångspunkter
            i dag och att vi följer Haagkonventionen.
          </note>
          <note>
            Sedan vill vi inte nu blanda in en allmän översyn av adoptionslagstiftningen,
            utan det kan man möjligen göra senare.
          </note>
          <note>
            Vi vill tillåta att homosexuella prövas för adoption. Det är
            en prövning det gäller, och det är inte särskilt många det handlar
            om.
          </note>
          <note>
            Vi kommer också att respektera givarländernas inställning. Och
            det har ju visat sig i den undersökning som vi har gjort att givarländerna
            säger att detta inte kommer att påverka adoption för heterosexuella.
          </note>
          <note>
            Säger man nej så tar vi givetvis hänsyn till detta. Det har aldrig
            varit tal om något annat.
          </note>
          <note type="speaker">
            Anf. 132 VIVIANN GERDIN (c) replik:
          </note>
          <note>
            Herr talman! Marianne Carlström sade tidigare att det här är
            en kunskapsfråga. Men det är ju så att kunskapen varierar hos
            dem som är anhängare av att homosexuella ska få adoptera, precis
            som kunskapen varierar hos dem som säger nej till det. Jag baserar
            mig på att det finns delade meningar bland de forskare som har
            följt frågan om homosexuellas rätt till adoption. Det finns ju
            verkligen de som har underlag för det som de har uttryckt, och
            det finns kunskap även hos dem som inte är övertygade. Därför
            tycker jag att det är lite enkelt att bara säga att vi som är
            tveksamma till detta inte har kunskap.
          </note>
          <note>
            En av dem som har mycket kunskap på det här området är representanten
            Ulla Fredriksson i Statens nämnd för internationella adoptioner.
            Hon borde ju ha skaffat sig mycket kunskap med tanke på den uppgift
            som hon har. Hon har också framfört att utredningen har tonat
            ned en del negativa resultat som har framkommit. Det är väl kanske
            därför som man mest hör talas om det som är positivt då det gäller
            att införa en ny lagstiftning.
          </note>
          <note type="speaker">
            Anf. 133 MARIANNE CARLSTRÖM (s) replik:
          </note>
          <note>
            Herr talman! Jag skulle hemskt gärna vilja veta vilka negativa
            resultat som vi har tonat ned. Vi har inte tonat ned något. Vi
            har tagit fram allting som har lagts på bordet. Det som irriterar
            dem som inte är i majoritet är att vi kom fram till en annan slutsats,
            men det måste vi ju få göra.
          </note>
          <note>
            Kunskap kan man ju tala om, men samtidigt anser vi utifrån det
            som har kommit fram i utredningen att den sexuella läggningen
            inte har någon betydelse för om man är en bra förälder eller inte.
            Vi har lyssnat på så många, barn och vuxna, och har kommit fram
            till den här ståndpunkten, och den står vi fast vid.
          </note>
          <note type="speaker">
            Anf. 134 VIVIANN GERDIN (c) replik:
          </note>
          <note>
            Herr talman! Till Marianne Carlström vill jag också säga att
            det är ändå fortfarande konfliktladdat i samhället att vara homosexuell.
            Det är därför som jag tycker - det är min personliga åsikt - att
            det i dag är för tidigt att säga att man ska pröva alla och därmed
            öka antalet barn som skulle hamna hos homosexuella föräldrar.
          </note>
          <note type="speaker">
            Anf. 135 MARIANNE CARLSTRÖM (s) replik:
          </note>
          <note>
            Herr talman! Jag tror att i alla debatter där man har flyttat
            fram positionerna för homosexuella har några ansett att det har
            varit för tidigt. Men i mycket av den debatt som har varit efter
            det att utredningen lämnade sitt resultat har argumentet framförts
            att kommitténs förslag om att homosexuella ska ha rätt att bli
            prövade för adoption skulle vara politiskt trendigt.
          </note>
          <note>
            För mig framstår det som ett väldigt konstigt debattknep. Jag
            blev inte politiker för att vara politiskt trendig. Jag blev politiker
            för att trodde att världen kunde förändras både i stort och i
            smått. Jag tror på människors lika värde och lika möjligheter.
          </note>
          <note>
            Jag blev inte politiker för att välja den lätta vägen.
          </note>
          <note>
            När alla fakta hade samlats in i utredningen och alla argument
            hade prövats gällde det att tänka efter och våga göra det man
            tror på. Det är vad jag har gjort i denna fråga.
          </note>
          <note>
            Vi har kanske egentligen den här debatten ett år för tidigt.
            Det återstår att se vad som händer när vi har haft remissomgången
            och hur långt man sedan kan gå i denna fråga. Det är nästa steg.
          </note>
          <note>
            Jag anser ändå, och kommer att göra det så länge jag lever, att
            vi har gjort rätt. Vi har följt vår övertygelse som vi har kommit
            fram till efter att ha studerat den här frågan noggrant.
          </note>
          <note type="speaker">
            Anf. 136 VIVIANN GERDIN (c) replik:
          </note>
          <note>
            Herr talman! Jag tror inte att vi kommer längre i diskussionen
            i kväll. Jag kan hålla med Marianne
          </note>
          <note>
            Carlström om att frågan kommer upp först när regeringen har lagt
            fram sitt förslag.
          </note>
          <note>
            Det är ändå viktigt att lyfta diskussionen för att höra alla
            argument. Att vi uppfattar saker och ting olika har också jag
            konstaterat.
          </note>
          <note type="speaker">
            Anf. 137 BERIT ADOLFSSON (m) replik:
          </note>
          <note>
            Herr talman! Jag hade egentligen samma fråga som Kjell Eldensjö.
            Varför motsätter sig Marianne
          </note>
          <note>
            Carlström en utredning av hela adoptionslagstiftningen? Beredningsarbetet
            tar bara fram frågor rörande barn i homosexuella familjer. Jag
            skulle vilja veta vilken uppfattning Marianne Carlström har om
            en fullständig utredning.
          </note>
          <note>
            Jag hörde nyss i ett replikskifte att Marianne Carlström sade:
            Det finns ingen anledning. Jag undrar vad den meningen skulle
            ha fortsatt med.
          </note>
          <note type="speaker">
            Anf. 138 MARIANNE CARLSTRÖM (s) replik:
          </note>
          <note>
            Herr talman! För mig framstår det som lite märkligt. Vi har haft
            internationella adoptioner ganska länge i Sverige. Det började
            att bli rätt omfattande någon gång på 70-talet, om jag minns rätt.
            Det är ganska lång tid. Det är ungefär 30 år. Det finns ganska
            många barn att forska på. Det har gjorts en del undersökningar.
            Det är kanske inte tillräckligt. Det kan jag inte bedöma.
          </note>
          <note>
            När vi får en utredning som handlar om ifall homosexuella ska
            ha rätt att bli prövade kommer plötsligt debatten igång om att
            vi ska pröva hela adoptionslagstiftningen. Jag säger inte nej
            till det. Men jag tycker inte att det finns någon anledning att
            göra det just nu. Nu diskuterar vi en annan fråga. Vi diskuterar
            om homosexuella ska har rätt att bli prövade.
          </note>
          <note>
            Det är mycket möjligt att vi om något år eller lite längre fram
            får se över adoptionslagstiftningen. Det kanske är dags för det.
            Men jag tycker inte att det har med denna fråga att göra just
            nu. Därför säger vi nej.
          </note>
          <note>
            Jag tror att det finns anledning att återkomma.
          </note>
          <note type="speaker">
            Anf. 139 BERIT ADOLFSSON (m) replik:
          </note>
          <note>
            Herr talman! Det hoppas jag verkligen. Det lät precis som att
            Marianne Carlström tyckte att man passar på när frågan är aktuell
            i en annan del av lagstiftningen. Jag vill säga att alla vi andra
            som jobbar politiskt också gör det för att förändra till det bättre
            för t.ex. barn. Jag hoppas att det framgår med all önskvärd tydlighet
            när vi kämpar för vår sak och det vi tror är bra.
          </note>
          <note>
            Det finns lagstiftning som är från 1917, efter vad jag hörde
            i dag, när det gäller ensamståendes adoptioner. Åldersgränsen
            25 år är också lite underlig. Det är två saker som är intressanta.
            Det finns väl ingen anledning att vänta med att ta ett helhetsgrepp
            över frågan, och då får man också med adoptioner i homosexuella
            familjer i samma svep. Jag tycker att det skulle vara rationellt.
          </note>
          <note type="speaker">
            Anf. 140 MARIANNE CARLSTRÖM (s) replik:
          </note>
          <note>
            Herr talman! Vi har nu en utredning som många här har sagt är
            väldigt omfattande och ger väldigt mycket kunskap. Det är tydligen
            inte tillräckligt mycket kunskap enligt en del, men nu ska den
            ändå gå ut på remiss.
          </note>
          <note>
            Varför ska vi fördröja det arbetet och sedan sätta igång en översyn
            av adoptionslagstiftningen? Jag antar att det blir anledning för
            en ny utredning, och vi vet att utredningsarbete tar tid.
          </note>
          <note>
            Jag tycker inte att det är något fel att utredningsarbete tar
            tid. Men vi behöver inte vänta med denna fråga. Vi kan komma vidare
            när det gäller frågan om homosexuella ska ha rätt att bli prövade.
          </note>
          <note>
            Jag vill gärna avsluta med att säga följande. Man kan tro att
            kommittén var djupt oenig i allt. Men så var det inte. Kommittén
            var i princip enig om allt utom gemensamma adoptioner.
          </note>
          <note>
            Frågan har fokuserats på internationella adoptioner. Det beror
            helt enkelt på att det nästan inte sker några inhemska adoptioner.
            Det finns inte barn till det. Vi är eniga om nästan allt utom
            denna fråga.
          </note>
          <note>
            Det enda parti som har gått emot allt är kd. Annars finns det
            en enighet i kommittén. Jag är medveten om att det inte gäller
            i alla partier. Men vi ska inte glömma det. Egentligen rör debatten
            en väldigt liten del. Vi vet att det sker ganska få adoptioner
            i dag. Det handlar återigen om rätten att bli prövad.
          </note>
          <note>
            Låt oss nu invänta det fortsatta arbetet. Det ska bli spännande
            att se hur det går.
          </note>
          <note type="speaker">
            Anf. 141 AGNE HANSSON (c):
          </note>
          <note>
            Herr talman! Först ber jag om ursäkt för att jag råkade missa
            min uppsatta tid på talarlistan med någon minut. Nu har det kommit
            i gång en diskussion om homosexuellas rätt att adoptera. Jag finner
            då inte anledning att fortsätta med någon längre debatt. Men jag
            vill ändå deklarera Centerpartiets uppfattning i den sakfrågan.
          </note>
          <note>
            Ingen ska ha en oinskränkt rätt att adoptera barn.
          </note>
          <note>
            Det är barnets bästa som ska vara avgörande. Men alla vuxna ska
            ha rätt att bli prövade lämpliga som adoptivföräldrar oavsett
            sexuell läggning, kön, osv.
          </note>
          <note>
            Det är den utgångspunkt som vi har i den här frågan.
          </note>
          <note>
            Just detta med att det är barnets rätt som ska vara avgörande
            låg också i botten när lagutskottet och sedermera också riksdagen
            fattade beslut om den utredning nu har suttit och utrett dessa
            frågor.
          </note>
          <note>
            Jag tycker att utredningen har gjort ett gott arbete.
          </note>
          <note>
            Det har varit ett omfattande analysarbete och kunskapsinhämtande,
            och utredningen har också kommit till rätt slutsats.
          </note>
          <note>
            Nu är det nog som Marianne Carlström sade. Den här debatten kommer
            egentligen ett år för tidigt. Det är en aktuell fråga som har
            diskuterats mycket. Det är väl av den anledningen som debatten
            har kommit till.
          </note>
          <note>
            Annars har utskottet ingen avvikande mening.
          </note>
          <note>
            Den samlade majoriteten avstyrker de motioner och de krav som
            finns, däribland Centerpartiets partimotion. Det är den enda partimotion
            som kräver att alla ska prövas om de är lämpliga. Miljöpartiet
            har också en partimotion.
          </note>
          <note>
            Utskottet avstyrker med motiveringen att man förutsätter att
            det förslag som utredningen har lagt fram och som har diskuterats
            här - och som bl.a.
          </note>
          <note>
            Marianne Carlström föredömligt har försvarat -
          </note>
          <note>
            snabbt ska beredas och att regeringen ska återkomma till riksdagen
            med förslag.
          </note>
          <note>
            Jag vill gärna hänvisa till mitt särskilda yttrande i betänkandet.
            Jag säger där att jag är beredd att avstå från att yrka bifall
            till partimotionen och avvakta att ett sådant förslag kommer fram.
          </note>
          <note>
            Jag förutsätter att regeringen efter remissomgången bereder ärendet
            på ett sådant sätt att det kommer fram ett förslag med den innebörd
            som vi har yrkat i vår partimotion. Det ska vara möjligt att var
            och en ska prövas lämplig som adoptivförälder. Jag kan inte se
            någon annan möjlighet utifrån synen på alla människors lika rätt
            och värde.
          </note>
          <note>
            Herr talman! Med detta instämmer jag i de yrkanden om bifall
            till reservationerna nr 1 och nr 2 som här ha gjorts. Under övriga
            moment yrkar jag bifall till utskottsmajoritetens förslag i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 29 mars.)
          </note>
          <note>
            15 § Vissa elmarknadsfrågor
          </note>
          <note>
            Föredrogs näringsutskottets betänkande 2000/01:NU8
          </note>
          <note>
            Vissa elmarknadsfrågor.
          </note>
          <note>
            Anf. 142 KARL GUSTAV ABRAMS-
          </note>
          <note>
            SON (s):
          </note>
          <note>
            Herr talman! Jag vill börja med att yrka bifall till reservation
            nr 3 och avslag på övriga reservationer i betänkandet.
          </note>
          <note>
            Egentligen skulle vi kanske kunna slippa en stor del av den här
            diskussionen och debatten. I just den fråga som behandlar motionerna
            på elmarknadsområdet har vi nämligen varit ganska överens. Jag
            tycker att det egentligen är på marginalen som vi skiljer oss
            åt, men det kanske måste vara så här.
          </note>
          <note>
            I varje fall har frågorna om sänkta elpriser intresserat många
            människor, och tydligen också många elkonsumenter - hushåll och
            även småföretag och andra. Det har ju skett en ganska omfattande
            mängd byten av elleverantör. Då är det viktigt att vi, när vi
            nu har varit överens om att avreglera elmarknaden och är överens
            om att vi ska ha system som ger en maximal utdelning för konsumenterna,
            har så låga elpriser som över huvud taget är möjligt. Det gäller
            som sagt både hushåll och företag som producerar varor och som
            har el som en del av sina insatsvaror.
          </note>
          <note>
            Av de rapporter som kommer har vi kunnat konstatera att systemet
            inte fungerar tillräckligt bra. Det måste förbättras på olika
            sätt. En fråga som ofta är uppe till debatt är de relativt höga
            nätpriserna. De är ganska olika om man ser till hur de olika nätägarna
            debiterar. De är också olika mellan olika delar av landet och
            mellan tätort och glesbygd. Denna fråga måste man försöka komma
            till rätta med. Elnätsutredningen har behandlat frågorna och de
            är föremål för beredning i Regeringskansliet. Vi väntar en proposition
            senare under året.
          </note>
          <note>
            En fråga som också har diskuterats mycket och som har retat upp
            konsumenterna och även leverantörerna är de s.k. leverantörsbytena.
            De fungerar väldigt dåligt. Det finns regler om hur de ska ske
            och med vilka tidsfrister som man ska göra olika anmälningar.
          </note>
          <note>
            Men tydligen finns det antingen brister i de administrativa systemen
            eller brister i de ADB-system som man har inrättat. Eller så kan
            det, som någon påstår, vara en ren ovilja från nätbolagen att
            klara ut detta på ett effektivt och snabbt sätt. Det vore illa
            om det skulle vara så. Vi har i dag inte i lagstiftningen ett
            sanktionssystem som effektivt driver på detta så att det följs
            upp på ett bra sätt.
          </note>
          <note>
            Det är på denna punkt som vi egentligen var oeniga om hur man
            skulle gå till väga, men efter diskussion i utskottet har vi kommit
            överens om att vi ändå måste sätta in en del åtgärder och helt
            enkelt skicka en beställning till regeringen för att komma till
            rätta med bekymren. Det är inte alldeles säkert att detta är en
            lätt fråga som det är lätt att lagstifta om. Blir det fråga om
            en förseningsavgift eller en sanktionsavgift så måste man, i vilken
            form det än må bli, säkerställa att den är rättssäker och kommer
            att fungera. Man måste ha system som fungerar för att detta ska
            upplevas som verkningsfullt, rättvist och, som jag sade, rättssäkert.
          </note>
          <note>
            Regeringen har förvisso lovat att se över detta.
          </note>
          <note>
            Trots det har vi i utskottet kommit överens om att göra en beställning
            på en översyn för att kunna komma åt de felande nätbolagen. Därför
            vill vi se förslag till den lagändring som vi tror krävs för att
            man ska kunna komma till rätta med bekymren.
          </note>
          <note>
            Ett annat område, som i och för sig inte är någon stor fråga
            som vi trycker särskilt hårt på just nu men som jag tror att vi
            kommer att få se mer av i framtiden, och det ganska snart, är
            hur vi ska klara av fjärravläsningen av elkonsumtionen och förbrukningen.
          </note>
          <note>
            Där pågår också utredningar. Det finns ett antal företag som
            med mycket gott resultat har infört fjärravläsning. Om jag är
            rätt informerad lär det finnas ett par tre utrustningar som klarar
            av fjärravläsningar.
          </note>
          <note>
            Jag och en kollega var för ett par veckor sedan hos Sollentuna
            Energi och fick information om hur man har arbetat där. Man har
            infört ett fjärravläsningssystem för alla sina kunder, och man
            har bara positiva erfarenheter av det. Kunderna är nöjda. Det
            har kunnat ske till mycket rimliga kostnader för företaget, vilket
            jag tycker är en viktig sak att säga. Jag tror att det är bra
            om elleverantörerna verkligen tar tag i frågan och gör någonting
            åt den. I dag finns det tyvärr alltför mycket av väntan på att
            det också på detta område ska komma regler. Jag tror att de som
            har gått före här har en stor fördel av det.
          </note>
          <note>
            Den fråga och diskussion där vi har skilt oss åt och där vi från
            Socialdemokraterna och Vänstern har reserverat oss gäller strålningsriskerna.
            Det är naturligtvis ett mycket viktigt område. Det har pågått
            mycket forskning om detta, men den har inte kunnat fastställa
            om strålningsriskerna medför de problem som en del vill påstå
            att de gör. Vi tror från vår sida att man behöver forska mer på
            området.
          </note>
          <note>
            Jag tror att majoriteten delar den uppfattningen, men man vill
            trots detta gå fram med en beställning till regeringen om en utredning
            om hur man ska öka kunskapen och avveckla de risker som man befarar.
          </note>
          <note>
            Vi tycker att man kommer längre med att understödja forskningen
            på området och i anslutning till de rön som kommer upp vidta åtgärder.
            Trots allt så måste ju den utredning som majoriteten nu vill beställa
            bygga på forskningsresultat och forskningsrön. Därför anser vi
            att det var en onödig beställning.
          </note>
          <note type="speaker">
            Anf. 143 KARIN FALKMER (m):
          </note>
          <note>
            Herr talman! Näringsutskottsbetänkandet handlar i huvudsak om
            effekterna av den reformering av elmarknaden som infördes den
            1 januari 1996. Avregleringen, som innebär att produktion och
            handel med el sker i konkurrens, har skapat förutsättningar för
            sänkta priser samtidigt som valfriheten för elkonsumenterna har
            ökat. Elkunderna är de stora vinnarna eftersom de har möjlighet
            att sänka sina elkostnader.
          </note>
          <note>
            I och med införandet av schablonberäkningen på elmarknaden den
            1 november 1999 slopades kravet på timmätare vid byte av elleverantör.
            Konsumenternas ställning på elmarknaden stärktes med bl.a. kortare
            uppsägningstid och kostnadsfria byten.
          </note>
          <note>
            Allt borde vara frid och fröjd. Men det är det inte!
          </note>
          <note>
            Genom alla klagomål som nått utskottet, och nu senast av Energimyndighetens
            rapportering till regeringen, framgår att systemet ännu inte fungerar
            som avsett. Förhållandevis få kunder har bytt elleverantör.
          </note>
          <note>
            Många kunder har inte kunnat byta elleverantör, anser de, för
            att det har tagit så mycket längre tid än planerat.
          </note>
          <note>
            Energimyndigheten drar slutsatsen att problemen beror på nätföretagens
            hantering av leverantörsbyten, mätning, beräkning och rapportering.
          </note>
          <note>
            Regelverket anger klart och tydligt hur berörda aktörer ska agera
            vid ett leverantörsbyte och vilka tidsfrister som gäller. Nätbolagen
            ska inom fem arbetsdagar antingen sända ett meddelande om vad
            som är felaktigt eller ofullständigt i anmälan eller bekräfta
            densamma.
          </note>
          <note>
            En anmälan om leverantörsbyte ska innehålla uppgift om anläggningsidentitet.
            Här brister det. Enligt Energimyndighetens rapportering är denna
            för leverantörsbytet nödvändigt uppgift ofta okänd för kunden.
            Reformens och elmarknadens trovärdighet riskerar att skadas om
            inte rutiner kring leverantörsbyten och rapporteringen av mätvärden
            snabbt förbättras.
          </note>
          <note>
            Det är därför mycket bra att vi i näringsutskottet har kunnat
            enats om en begäran till regeringen om ett skyndsamt införande
            av ett effektivt sanktionssystem mot de nätbolag som inte uppfyller
            regelverkets krav vid byte elleverantör eller gällande föreskrifter
            om angivande av anläggningsidentitet vid mätrapportering. Regeringen
            ska snarast lägga fram ett förslag till de lagändringar som krävs.
          </note>
          <note>
            Ett annat problem där vi inte lyckats nå enighet i utskottet
            är den dåliga prisutvecklingen och de stora skillnader som råder
            när det gäller nätavgifter. Reformeringen och avregleringen av
            elmarknaden har varit framgångsrik, inte minst i den meningen
            att elpriset har sjunkit. Ändå upplever många konsumenter att
            deras elkostnader är oförändrade eller t.o.m. har ökat. Förklaringen
            till detta är dels att den socialdemokratiska regeringen har höjt
            energiskatterna kraftigt, dels att nätföretagen, trots avregleringen,
            inte är konkurrensutsatta. Nätföretagen har ett s.k.
          </note>
          <note>
            naturligt monopol inom respektive område. Kunden kan inte välja
            alternativt nät utan måste använda sig av det befintliga nätet
            för att få tillgång till sin elleverans. Den dåliga prisutvecklingen
            som följer med elnätens monopolsituation har regeringen inte gjort
            något för att komma till rätta med.
          </note>
          <note>
            Det totala elpris som slutkunden får betala utgörs av ett renodlat
            elpris, nätavgift samt energiskatt och moms. För en elkund som
            bor i lägenhet och förbrukar 2 000 kilowattimmar per år utgjorde
            den 1 januari
          </note>
          <note>
            1999 elpriset 25 %. Energiskatter, moms och produktionsskatter
            var 35 % och nätavgiften 40 % av totalkostnaden. För en lägenhetskund
            är alltså bara 25 %
          </note>
          <note>
            av elkostnaden kopplat till den avreglerade marknaden, medan
            35 % av kostnaden beror på skatter och
          </note>
          <note>
            40 % av kostnaden tas ut av nätföretag som har ett naturligt
            monopol.
          </note>
          <note>
            Energimyndighetens undersökning från maj 2000
          </note>
          <note>
            visar att avgiftsskillnaderna mellan nätföretag som verkar inom
            samma bebyggelseregion är mycket stora. Det finns också stor risk
            för korssubventionering.
          </note>
          <note>
            Avregleringen av elmarknaden inleddes för mer än fem år sedan.
            Regeringen har trots medvetenhet om bristerna när det gäller nätavgifterna
            ännu inte agerat för att skärpa kraven på nätföretagen. Det är
            viktigt för konsumenterna att regeringen snabbt ser till att Energimyndighetens
            tillsyn av nätföretagen omedelbart skärps. Det finns uppskattningar
            som gör gällande att mer än hälften av avregleringens positiva
            effekter i form av effektivitetsvinster finns i nätledet.
          </note>
          <note>
            Det duger då inte att, som utskottsmajoriteten vill, förhala
            denna för konsumenterna så viktiga fråga.
          </note>
          <note>
            En fråga som oroar många människor är effekterna av strålning
            från kraftledningars magnetfält. Ingen kan bättre än forskarna
            avgöra om det föreligger hälsorisker i detta sammanhang. Vi kan
            bara konstatera att dagens forskningsresultat om strålningsrisker
            från kraftledningar är motstridiga. En försiktighetsprincip har
            utfärdats, vilket är bra. Hittills har nedgrävning av kraftledningar
            varit det som tillämpats i områden som är tättbebyggda. Men detta
            löser inte problemet. Nedgrävning påverkar inte i sig magnetfälten.
          </note>
          <note>
            De motstridiga forskningsresultaten och den betydande oron för
            de magnetiska fälten som finns bland människor som har kraftledningar
            nära husknuten, dagis eller skolan gör att man måste ta frågan
            på stort allvar. Därför begär vi som nu är i majoritet i utskottet
            att regeringen tillsätter en utredning med uppdrag att undersöka
            och presentera metoder för att avskärma magnetfältens strålning
            för att därmed reducera eventuella strålningsrisker och finna
            incitament för detta. En kostnadsberäkning ska ingå i utredningen.
          </note>
          <note>
            Herr talman! Jag står självfallet bakom de moderata reservationerna,
            men nöjer mig med att yrka bifall till reservation nr 1 och avslag
            på reservation nr
          </note>
          <note>
            3.
          </note>
          <note type="speaker">
            Anf. 144 LENNART VÄRMBY (v):
          </note>
          <note>
            Herr talman! Det här betänkandet kan man knappeligen betrakta
            som ett av de tyngsta i näringsutskottets historia. Vissa elmarknadsfrågor
            är en rubrik som täcker ett brett fält, med det viktigaste beslutet,
            nämligen att omreglera till en elmarknad, är ju redan fattat.
            Viktiga utvärderings- och analysarbeten pågår nu helt enligt planerna.
            Senare i år kommer vi rimligen att kunna se vilka förändringar
            som måste beslutas i denna församling.
          </note>
          <note>
            Svenska kraftnät, Energimyndigheten och elbörsen själv, Nordpool
            i Oslo, bedriver nu ett aktivt förändringsarbete för att finslipa
            elmarknadens funktioner.
          </note>
          <note>
            De viktigaste punkterna i det här arbetet är enligt
          </note>
          <note>
            Vänsterpartiets uppfattning utan tvivel att för det första få
            till stånd en effekthandel som ger tydliga prissignaler till oss
            konsumenter för kostnaderna att kalla vintermåndagar hålla oss
            med nödvändig el.
          </note>
          <note>
            Omvänt ska vi konsumenter kunna ge tydliga signaler vilket pris
            vi är beredda att betala per kilo elektroner när vi kravlar upp
            dessa mörka kalla måndagar i januari och februari. Kanske fördrar
            vi sängens goda värme om effektprisets mekanismer är tydliga nog,
            och det vore en marknadskrafternas välsignelse, herr talman.
          </note>
          <note>
            För det andra måste överföringskapaciteten byggas ut så att flaskhalsar
            i stomnät och regionalnät försvinner. Arbetet med detta pågår
            redan med högsta prioritet.
          </note>
          <note>
            Något som egentligen inte berörs under den här marknadsrubriken
            är den snabba koncentrationsprocess som pågått och pågår inom
            elbranschen. Vi i
          </note>
          <note>
            Vänsterpartiet har uppmärksammat de här riskerna för en monopolliknande
            situation i vår motion. Det senaste exemplet är att den stora
            tyska koncernen
          </note>
          <note>
            E.ON häromveckan lade ett bud för att helt ta över börsnoterade
            Sydkraft. Sedan tidigare är ju finska
          </note>
          <note>
            Fortum delägare i Birkakoncernen. Statliga Vattenfall, gott folk,
            är faktiskt det enda helsvenska energiföretaget av format. Låt
            oss värna om det bolaget!
          </note>
          <note>
            En komplikation är att de här tre dominerar elproduktionen med
            ca 90 %, och det är ett problem när det gäller att få till stånd
            en marknad med konkurrens.
          </note>
          <note>
            Om Sydkrafts övriga ägare accepterar budet från
          </note>
          <note>
            E.ON betyder det att en av de största aktörerna på den svenska
            el- och energimarknaden försvinner från börsen och blir ett helägt
            tyskt dotterbolag. Det här ökar ägarkoncentrationen, minskar insynen
            och inflytandet. Det är min bestämda uppfattning att Sydkraft
            bör leva vidare som börsnoterat, och därmed öppet, företag. Den
            granskning och den rapportering som börsnoterade företag måste
            leva upp till, gott folk, är viktig för att vi ska kunna få lite
            insyn från samhällets sida. Vi kan ju bara se på Ericssons aktiestämma,
            som kanske t.o.m. pågår just nu om de inte blivit överens på sluttampen.
          </note>
          <note>
            Jag uppmanar därför de kvarvarande ägarna att säga ett bestämt
            nej till det här tyska budet. Det gäller norska Statkraft, Malmö,
            Landskrona och Oskarshamns kommuner som stora ägare samt Alecta
            och självfallet de många enskilda aktieägarna. Det är min fromma
            förhoppning att Aktiespararna med Lars-Erik
          </note>
          <note>
            Forsgårdh i spetsen än en gång reser motståndets fana och slåss
            för de verkliga marknadskrafterna. Det är nämligen farligt när
            de stora börjar sluka varandra.
          </note>
          <note>
            Det är då man måste se upp. Det är då konkurrensen kan upphöra.
          </note>
          <note>
            Trots denna bekymmersamma utveckling har vi ingen reservation
            i betänkandet i dag när det gäller konkurrensfrågorna, eftersom
            en utvärdering av elmarknaden snart ska presenteras. Men jag vill
            betona att vi i Vänsterpartiet noga följer utvecklingen och tänker
            agera snabbt och bestämt om så behövs.
          </note>
          <note>
            Jag ska göra några ytterligare nedslag i betänkandet. Vad gäller
            nätverksamheten och nätavgifterna lät
          </note>
          <note>
            Karin Falkmer från Moderaterna nästan lite upprörd över att detta
            inte har fungerat perfekt från början.
          </note>
          <note>
            Det är då att betänka att tillsynen över nätverksamheten successivt
            har skärpts för att pressa kostnaderna inom det här monopolet.
            Det går inte att införa någon marknad. Vi kan inte rimligen ha
            flera nät ovanpå varandra. Jag tycker att det är illa nog med
            alla de master som förekommer inom telekombranschen.
          </note>
          <note>
            Vi har från Vänsterpartiet i en motion föreslagit att regeringen
            borde reda ut om det kanske vore bättre att slå ihop den fasta
            avgiften med den rörliga. Eller uttryckt med andra ord för att
            göra det begripligt: Vi konsumenter skulle på räkningen betala
            exakt per kilowatt och ingenting annat. De kostnader som nätbolagen
            har för sina ledningar tar de sedan ut av det elförsäljande bolaget.
            Det skulle betyda att till skillnad från nu skulle sparande och
            effektivisering verkligen stimuleras.
          </note>
          <note>
            Låt mig ge ett exempel. Om jag köper en tvättmaskin som drar
            en tredjedel mindre el, gör jag en förtjänst på en knapp tredjedel
            av elpriset. Den fasta kostnaden ligger, som det nu är, kvar oförändrad.
          </note>
          <note>
            Enligt vår modell skulle konsumenten fullt ut tjäna in hela besparingen
            per kilowatt. Att utreda detta vore väl inte helt fel.
          </note>
          <note>
            Jo, säger en elproducenterna tydligen närstående majoritet. Min
            blygsamhet förbjuder mig att nämna vilket parti som är ensamt
            om reservation nr 2, som jag härmed livligt yrkar bifall till.
          </note>
          <note>
            Vi har ytterligare en reservation tillsammans med socialdemokraterna.
            Självfallet står vi bakom den, men för tids vinnande väljer jag
            att yrka bifall bara till reservation nr 2.
          </note>
          <note>
            Vad gäller anslutning av vindkraft och annan förnyelsebar elproduktion,
            som tas upp på ett förtjänstfullt sätt i motioner av Centern respektive
            Miljöpartiet, är jag övertygad om att det är en fråga som vi löser
            när de arbetsgrupper som just nu arbetar för att underlätta för
            mer vindkraft kommer med sina förslag.
          </note>
          <note>
            Vidare något om de omdiskuterade riskerna för strålning från
            kraftledningar. Vi har tillsammans med socialdemokraterna valt
            att avstyrka förslaget om att tillsätta en utredning. Det gör
            vi självklart inte av ovilja mot att förebygga eventuella risker,
            men redan nu finns det en försiktighetsprincip, och såvitt jag
            vet är berörda myndigheter och företag numera mycket medvetna
            om farhågorna kring magnetfälten. Forskning pågår och har vårt
            fulla stöd.
          </note>
          <note>
            I min hemkommun Växjö och i många andra kommuner finns redan
            beslut om att successivt flytta, gräva ned och avskärma anläggningar
            som alstrar magnetfält och strålning, förutom att gällande regler
            som sagt ger alla möjligheter att placera transformatorer, kraftledningar
            och andra kraftfältsalstrande anläggningar på ett betryggande
            sätt.
          </note>
          <note>
            Den föreslagna utredningen har därför enligt vår mening inget
            ytterligare att tillföra. Men jag fäller inga bittra tårar, Karin
            Falkmer och andra, över att ni i majoriteten, som till och från
            skiftade i utskottet, för en gångs skull troligen vinner. Det
            är det som är demokrati.
          </note>
          <note>
            Omvänt skulle jag bli glad om övriga kan dela mina farhågor vad
            gäller ägarkoncentrationen av energiföretagen och kan ställa upp
            för ett Sydkraft som fortsätter att vara en möjlig placering på
            aktiebörsen för våra pensionsfonder och för fortsatt öppenhet
            och möjlig granskning av detta bolag. Kan
          </note>
          <note>
            Karin Falkmer svara på den utmaningen?
          </note>
          <note>
            Till sist vill utskottet ge regeringen uppdraget att skyndsamt
            utreda de tidigare berörda straffavgifterna för nätbolag som inte
            snabbt nog ordnar byte av abonnenter. Bra, säger det eniga utskottet.
            I den enigheten ingår självklart också Vänsterpartiet. Jag är
            införstådd med detta, men jag kan så här på slutet ändå inte låta
            bli att jämföra den här snabbheten med trögheten vad gäller att
            höja skadeståndsansvaret för kärnkraftsägarna, som gäller betydligt
            större belopp.
          </note>
          <note>
            Inget mer om det. Till sist bara en uppmaning till alla glada
            elkonsumenter: Köp miljömärkt el! Då får ni inte bara energi utan
            också ett gott samvete.
          </note>
          <note type="speaker">
            Anf. 145 KARIN FALKMER (m) replik:
          </note>
          <note>
            Herr talman! Jag får försöka att utveckla den moderata synen
            på elmarknaden. Vi tycker att det sammanlänkade elsystem som nu
            finns gör att man varken i Sverige eller i något land i norra
            Europa kan styra händelseförloppet. Vi tycker att det är dags
            att anpassa energipolitiken till de förhållanden som gäller på
            energimarknaden. På en reformerad och avreglerad energimarknad
            duger det inte att fortsätta med en energipolitik som är grundad
            på planeringsmål och omfattande statlig styrning.
          </note>
          <note>
            De försök till statlig styrning som Lennart Värmby nu gör sig
            till talesman för passar inte i den nya verklighet som vi lever
            med. Det är dags att avveckla den del av energipolitiken som under
            lång tid har haft som syfte att styra tillförseln, sammansättningen
            och förbrukningen av energi. Statens roll ska inskränkas till
            att fastställa spelregler som ska gälla på marknaden i allmänhet
            och i synnerhet när det gäller miljö, säkerhet och beredskap.
          </note>
          <note type="speaker">
            Anf. 146 LENNART VÄRMBY (v) replik:
          </note>
          <note>
            Herr talman! Jag vet inte om jag riktigt förstod
          </note>
          <note>
            Karin Falkmers inlägg. Man ska anpassa sig till verkligheten,
            men elmarknaden är en verklighet som skapas av oss människor,
            bl.a. genom beslut här i riksdagen och av oss som konsumenter
            när vi väljer vilken elsort vi ska köpa. Jag föredrar då den gröna
            eller miljömärkta. Jag tycker inte att vi ska planera för ökad
            statlig styrning. Jag uppmanade inte till en enda statlig krona
            när jag tog upp Sydkraft, utan jag uppmanade tvärtom de nuvarande
            ägarna att inte ge upp sitt ägande bara därför att E.ON har passerat
            40 % i sitt ägande och därmed lägger bud på hela företaget.
          </note>
          <note>
            Skulle E.ON få igenom denna sin affär försvinner
          </note>
          <note>
            Sydkraft från börsen.
          </note>
          <note>
            Jag har inte alls argumenterat för något förstatligande. Vi har
            ett helstatligt och helsvenskt Vattenfall.
          </note>
          <note>
            Jag tycker att det räcker och blir över. Vi kan förtjänstfullt
            utveckla det företaget vidare både för abonnenter och för oss
            som ägare, men en ökad statlig styrning har jag alltså inte argumenterat
            för.
          </note>
          <note>
            Visst är norra Europa en enda elmarknad, men vi ska inte ge upp
            inför de olikheter som finns på denna elmarknad, med de sämre
            miljövillkor som har gällt i norra Europa, utan vi ska se till
            att tillsammans med andra goda krafter se till att marknaden ställer
            miljökrav på produktionen och se till att abonnenterna får säker
            el ända fram till de två hålen i väggen. Den ska också vara tillräckligt
            avskärmad, så att man inte när man sticker in kontakten drabbas
            av strålskador innan man hinner fram till soffan för att se på
            de goda
          </note>
          <note>
            TV-programmen, som alltför ofta avbryts av alltför dålig reklam.
          </note>
          <note type="speaker">
            Anf. 147 KARIN FALKMER (m) replik:
          </note>
          <note>
            Herr talman! Jag tycker inte att det är en uppgift för oss riksdagsledamöter
            att från talarstolen tala om för företag hur de ska sköta sin
            verksamhet. Det klarar företagen bäst själva. Jag kan möjligtvis
            sträcka mig så långt att jag ger Lennart Värmby rätt i att det
            är ett problem att vi har en dominerande aktör som
          </note>
          <note>
            Vattenfall, som är statligt ägd och därmed kan utsättas för politisk
            styrning. Detta är ett problem som vi skulle kunna lösa från riksdagens
            sida genom att försälja Vattenfall. Det är mitt förslag till lösning
            på detta problem.
          </note>
          <note>
            Jag tycker vidare att det är viktigt att spelreglerna när det
            gäller miljö och säkerhetsaspekter är bra och genomtänkta på det
            här området. Där har vi politiker en roll att spela, men dessa
            regler ska vara så generella som möjligt. Den utökade fria konkurrensen
            mellan energislagen kommer då att gälla, och då kommer de energislag
            som klarar miljö- och säkerhetsaspekter på ett kostnadseffektivt
            sätt att vinna.
          </note>
          <note type="speaker">
            Anf. 148 LENNART VÄRMBY (v) replik:
          </note>
          <note>
            Herr talman! Jag ställer mig bakom de generella reglerna, men
            en generell erfarenhet, som jag inte är ensam om att ha gjort
            efter många års studier av en bister verklighet, är att kapitalismen
            har en inneboende tendens att fungera så att när det fria marknadskrafterna,
            som jag alltså inte är emot, fått verka ett tag äter oftast de
            lite större, effektivare och bättre upp de små. Till slut hamnar
            man i en situation som är näst intill ett monopol, ett oligopol.
          </note>
          <note>
            När vi har en ingångssituation på elmarknaden där loppet börjar
            med stora, ofta statliga eller som i
          </note>
          <note>
            Tyskland delstatliga företag, är det lite svårt att inte försöka
            bevara möjligheterna för en fungerande konkurrens, bl.a. genom
            att ha exempelvis ett statligt företag som Vattenfall, som inte
            är börsnoterat och som inte kan köpas upp. Då har man någon garanti
            för att det finns någon aktör som inte ägs av E.ON
          </note>
          <note>
            nere i Tyskland. Det företaget är faktiskt större än
          </note>
          <note>
            Vattenfall som koncern.
          </note>
          <note>
            Jag tror inte att sådana jättebolag gynnar oss konsumenter på
            sikt. Jag ser gärna generella regler, och jag tror på marknadskrafterna
            till den grad att jag är villig att lämna över ett stort ansvar
            till dem. Men jag litar inte på dem fullt ut. Profithungern kan
            ta kål på förnuftet. Därför är det viktigt att de inte får sitta
            bakom slutna dörrar. Det var därför som jag inte uppmanade kammaren
            att på något sätt fatta beslut om Sydkrafts ägande utan uppmanade
            dagens ägare att bevara Sydkraft som börsnoterat företag för att
            därmed bevara insynen.
          </note>
          <note type="speaker">
            Anf. 149 INGER STRÖMBOM (kd):
          </note>
          <note>
            Herr talman! Jag börjar med att yrka bifall till reservation
            4, men kristdemokraterna står naturligtvis även bakom reservation
            1.
          </note>
          <note>
            De flesta motionerna i det här betänkandet berör den avreglerade
            elmarknaden och innehåller krav på justeringar för att marknaden
            ska fungera bättre ur konsumentens perspektiv. Avregleringen ledde
            till sänkta elpriser, och det var ju själva syftet med avregleringen.
            Men regelverket måste justeras när vi nu i dag ser att det finns
            några områden som inte fungerar riktigt så som de borde.
          </note>
          <note>
            Vi kristdemokrater anser att Energimyndigheten måste ges bättre
            möjligheter till tillsyn och vassare tänder. Vi menar att det
            är viktigt att nätverksamheten, som ju är ett monopolområde, kan
            övervakas och att det ska gå att komma till rätta med icke önskvärda
            ageranden.
          </note>
          <note>
            Höga och starkt varierande prisnivåer är ett problem, bristande
            effektivitet i nätverksamheten är ett annat och korssubventionering
            från nätverksamhet till elhandel är ett tredje.
          </note>
          <note>
            För konsumentens bästa måste regeringen snarast vidta åtgärder
            för att komma till rätta med de här problemen. Jag förstår inte
            varför socialdemokraterna inte riktigt vill klara ut de kvarvarande
            problemen i den i övrigt så lyckade reformen. Socialdemokraterna
            hänvisar i dag till Elnätsutredningen. Men om det kommer åtgärder
            - och vilka och när - vet inte K G
          </note>
          <note>
            Abramsson.
          </note>
          <note>
            Herr talman! Så till ett annat område. För mig som konsument
            ska det vara lätt att byta elleverantör om jag kan få billigare
            el eller bättre service hos ett annat bolag. Men det har visat
            sig att många elkunder inte kan få sitt byte av elleverantör inom
            den tidsram som vi i riksdagen har beslutat om och som började
            gälla för ungefär ett och ett halvt år sedan. Ungefär var fjärde
            leverantörsbyte försenas. Energimyndigheten har starkt kritiserat
            detta. Någonting måste göras.
          </note>
          <note>
            Jag är därför mycket glad över att vi har fått ett enigt utskott
            att tillkännage för regeringen att ett sanktionssystem mot de
            nätföretag som inte uppfyller regelverkets krav på leverantörsbyte
            bör införas.
          </note>
          <note>
            Herr talman! I många av våra kommuner går kraftledningar genom
            eller tätt intill bostadsområden.
          </note>
          <note>
            Skolor, daghem och sjukhem ligger ibland mycket nära ledningar.
            Människor vistas således under lång tid och nästan dagligen i
            stor närhet av kraftledningar.
          </note>
          <note>
            Då och då har det kommit alarmerande forskarrapporter om strålningsrisker.
            Men ungefär lika många rapporter har förnekat att det finns några
            skadliga strålningar. Beroende på osäkerheten i den här frågan
            har vi i Sverige en försiktighetsprincip som innebär att vi ska
            sträva efter att minska exponeringen för elektromagnetisk strålning
            om åtgärderna kan vidtas till rimliga kostnader.
          </note>
          <note>
            Försiktighetsprincipen ligger kvar även sedan en färsk svensk
            studie från Institutet för miljömedicin har visat att det inte
            finns någon ökad risk för barnleukemi för det stora flertalet
            barn som bor i närheten av kraftledningar. Man har också visat
            att den lilla cancerrisk som finns endast gäller dem som utsätts
            för mycket höga strålningsstyrkor.
          </note>
          <note>
            Herr talman! Jag menar att vi politiker måste ta människors oro
            på allvar. Det försöker vi göra i många andra sammanhang. Kristdemokraterna
            anser att det ska vi göra även i frågan om eventuell skadlig strålning
            från kraftledningar.
          </note>
          <note>
            Ett sätt att använda försiktighetsprincipen är att försöka avskärma
            den strålning som bevisligen finns runt ledningar. Det är där
            som vi kristdemokrater vill ha och har fått majoritet för ett
            tillkännagivande till regeringen att åtgärder och metoder för
            att reducera strålningsriskerna från kraftledningar ska utredas.
          </note>
          <note>
            Så, herr talman, till fjärrvärmemarknaden. Som konsument har
            du i dag inte möjlighet att välja fjärrvärmeleverantör. Företagen
            har monopol i ditt område och kan i praktiken sätta de priser
            de vill. Vi anser att det är en mycket olycklig situation. Vi
            vill att regeringen ska pröva hur konkurrens kan tillskapas också
            på det här området. Vi kräver också en tillsyn som bevakar hur
            kommuner och andra leverantörer sätter sina taxor.
          </note>
          <note>
            Regeringen säger sig värna om konsumenterna.
          </note>
          <note>
            Detta, menar vi, måste också få genomslag på fjärrvärmemarknaden.
          </note>
          <note type="speaker">
            Anf. 150 LENNART VÄRMBY (v) replik:
          </note>
          <note>
            Herr talman! Jag ska fråga Inger Strömbom och kristdemokraterna
            vad ni anser om ägarkoncentrationen, som ständigt ökar inom energibranschen.
            Det är lite motsägelsefullt när vi ska ha en fri marknad som är
            bra för konkurrensen.
          </note>
          <note>
            Anser Inger Strömbom och kristdemokraterna att det är fritt fram
            för E.ON att köpa upp Sydkraft?
          </note>
          <note>
            En följdfråga: Ställer ni samtidigt upp på att sälja ut det helsvenska
            Vattenfall rakt ut till börsen och därmed öppna för att E.ON även
            köper upp Vattenfall?
          </note>
          <note type="speaker">
            Anf. 151 INGER STRÖMBOM (kd) replik:
          </note>
          <note>
            Herr talman! Jag kan rimligen inte här i dag säga om vi ska sälja
            ut Vattenfall rakt av och när vi ska göra det.
          </note>
          <note>
            Vi menar att Vattenfall rimligen inte bör förbli i statlig ägo.
            Sedan måste man naturligtvis se till att utvärdera när det är
            lämpligt att sälja. Men det bör säljas så snart som det är möjligt.
          </note>
          <note>
            Vi ser ju på många olika områden hur företag blir större och
            större. Det är någonting som politikerna svårligen kan gå in och
            reglera. Vi vill ha avreglerade marknader. Vi vill ha fri utveckling.
          </note>
          <note>
            Men samtidigt får vi aldrig glömma bort hur viktigt det är att
            som politiker skapa möjlighet för de små företagen att starta,
            att växa, att bli medelstora.
          </note>
          <note>
            Vi behöver både stora företag, medelstora företag och många små
            företag. Man kan inte se så ensidigt på den här frågan som Lennart
            Värmby försöker göra.
          </note>
          <note>
            På energisidan har vi kristdemokrater bl.a. talat om behovet
            av att vi också har många små energileverantörer. Jag vet inte
            om man i Vänsterpartiet har varit så beredd att stödja t.ex. de
            små vattenkraftföretagen. Gå tillbaka och titta på den vänsterpartistiska
            politiken!
          </note>
          <note type="speaker">
            Anf. 152 LENNART VÄRMBY (v) replik:
          </note>
          <note>
            Herr talman! Det här med vem som stöder vem bäst får vi kanske
            ta i en annan omgång. Men tillbaka till själva kärnfrågan.
          </note>
          <note>
            De politiska partierna och vi som politiska företrädare tillfrågas
            ständigt och jämt - och vi har dessutom en tendens att skriva
            in det i våra partiprogram
          </note>
          <note>
            - om mycket detaljerade förslag. Inger Strömbom ger en beskrivning
            genom att gå runt kärnfrågan som jag ställde om Sydkraft.
          </note>
          <note>
            Jag vill bara veta om kristdemokraterna tycker att det är bra
            att Sydkraft köps upp av smutsig tysk kolkraft, för att ta i med
            argument som har hörts i den här kammaren ibland. Är det verkligen
            bra för konsumenterna, för marknaden, att E.ON kanske får bli
            helägare till Sydkraft?
          </note>
          <note type="speaker">
            Anf. 153 INGER STRÖMBOM (kd) replik:
          </note>
          <note>
            Herr talman! Jag tycker att Lennart Värmby fortfarande frågar
            lite ensidigt. Jag förstår inte att det spelar någon större roll
            om det är detta företag eller något annat som eventuellt ska få
            tillåtelse att köpa
          </note>
          <note>
            Sydkraft.
          </note>
          <note>
            Sydkraft ska ha möjligheter att agera starkt på marknaden, tycker
            jag. Om det då är detta företag eller något annat som äger Sydkraft
            är oväsentligt.
          </note>
          <note>
            Det viktiga för oss konsumenter är att det finns god tillgång
            till energi till rimliga kostnader.
          </note>
          <note>
            Det är regelverket kring elmarknaden som vi politiker ska besluta
            om, inte om vem som köper vem.
          </note>
          <note type="speaker">
            Anf. 154 ÅKE SANDSTRÖM (c):
          </note>
          <note>
            Herr talman! För att skapa fungerande marknader krävs det att
            alla får tillgång till denna marknad på lika villkor. Elnäten
            i sig utgör ett naturligt monopol som riskerar att sätta kundernas
            möjlighet till valfrihet och mångfald ur spel.
          </note>
          <note>
            Det är även viktigt att begränsa möjligheten till korssubventionering
            mellan elproduktion och distribution. De partier som finns här
            i riksdagen är överens om detta, och det måste vi anse som mycket
            positivt. Detta utgör grunden för att vi även i fortsättningen
            kommer att utveckla instrument som gör att elmarknaden kommer
            att fungera ännu bättre.
          </note>
          <note>
            Ur Centerpartiets synpunkt tycker jag att vi ska fortsätta arbeta
            för att gemensamt skapa långsiktigt hållbara spelregler på hela
            energiområdet. Ett steg i den riktningen handlar om att på ett
            snabbt och smidigt sätt kunna byta elleverantör. Tyvärr har det
            visat sig att detta inte fungerar på ett tillfredsställande sätt.
          </note>
          <note>
            Ett enhälligt förslag föreligger i utskottets betänkande om att
            snabbt utreda dessa möjligheter. Det står faktiskt, herr talman,
            "skyndsamt" i betänkandet.
          </note>
          <note>
            Det ger mig förhoppningar. Kanske har vi ett förslag innan det
            blir en ny sommartid.
          </note>
          <note>
            Vi bör utreda möjligheten att införa en sanktionsavgift mot de
            leverantörer som inte når upp till kraven. Det är ett sätt att
            få marknaden att fungera bättre. Personligen ser jag det som märkligt
            att en marknad som själv efterfrågar avregleringar och konkurrens
            inte ställer upp på de krav som detta ställer på företagen själva.
            Vi kan också notera i betänkandet att det finns stora prisskillnader
            i fråga om nätavgifter, särskilt mellan småföretag på landsbygd
            och i tätort. Detta är inte bra.
          </note>
          <note>
            För att skapa ytterligare konkurrens och ökad valfrihet är det
            också positivt om flera aktörer på produktionssidan kan tillkomma.
            Det är inte minst viktigt för det arbete med omställningen av
            det svenska energisystemet som nu pågår. Det låga elpriset, som
            självfallet är positivt för konsumenterna, innebär även att intresset
            nu är lågt bland aktörerna för att etablera sig på produktionssidan,
            inte minst på grund av de kostnader som anslutningen till kraftnäten
            innebär.
          </note>
          <note>
            Centerpartiet har också lyft fram denna fråga i de överläggningar
            som har skett i samband med uppföljningen av omställningsprogrammet.
            Det är också därför en översyn av frågan nu görs. Denna fråga
            är viktig för de ofta förhållandevis små aktörerna, framför allt
            vindkraftsproducenterna. Enligt vår uppfattning är frågan om vindkraftens
            nätanslutning, kostnaderna för nätanslutning, utomordentligt viktig
            för vindkraftens framtid.
          </note>
          <note>
            Herr talman! Vi har även rapporter när det gäller nätsystemet,
            kraftnäten, som talar om eftersläpande underhåll. Det är synnerligen
            allvarligt. Vi har ju en del stora giganter på området. Det hotas
            med ytterligare utförsäljningar och koncentrationer. Det kan innebära
            att vi står med ett enormt koncentrerat ägande, något som i varje
            fall för stora delar av det glesa
          </note>
          <note>
            Sverige inte kommer att vara positivt. Vi har exempel på att
            stora energibolag nu också går in och köper infrastrukturen i
            stora städer. Därmed kontrollerar de både energi och exempelvis
            vatten och avlopp.
          </note>
          <note>
            Kraftledningarna utgör en vital del av den svenska infrastrukturen.
            Sårbarheten i systemet har alltmer kommit att hamna i fokus, inte
            minst beroende på de avbrott i distributionen som förekommit under
            senare år. Som tidigare har sagts i debatten finns det också en
            oro bland de boende i närheten av kraftledningar när det gäller
            vilken påverkan den strålning och de magnetfält som dessa kraftfält
            genererar kan ha på folkhälsan.
          </note>
          <note>
            Jag delar inledarens uppfattning att man i dag inte kan påvisa
            något direkt påfallande samband mellan ohälsa och kraftledningar,
            men det finns ändå anledning att iaktta stor försiktighet och
            ta människors oro på allvar. I tillkännagivandet ingår även att
            utreda möjligheterna till och kostnaderna för att i större utsträckning
            gräva ned kraftledningarna. Detta skulle innebära att sårbarheten
            i systemet minskar påtagligt.
          </note>
          <note>
            Med hänvisning till den omfattande och tydliga diskussion vi
            har haft här tidigare yrkar jag med det anförda bifall till reservation
            1 och avslag på reservation 3.
          </note>
          <note type="speaker">
            Anf. 155 EVA FLYBORG (fp):
          </note>
          <note>
            Herr talman! Den 1 november 1999 trädde den s.k. schablonreformen
            i kraft. Den syftade till att även de små elkonsumenterna skulle
            kunna minska sina kostnader genom att enkelt och smidigt byta
            elleverantör eller omförhandla sina pågående leveransavtal.
          </note>
          <note>
            Processen vid byte av leverantör fungerar dock inte på ett tillfredsställande
            sätt. Utskottet föreslår därför gemensamt att regeringen skyndsamt
            ska utreda förutsättningarna och formerna för införande av ett
            effektivt sanktionssystem mot de nätbolag som inte uppfyller regelverkets
            krav vid byte av elleverantör.
          </note>
          <note>
            Regeringen ska snarast lägga fram erforderliga förslag till de
            lagändringar som krävs för ett snabbt införande. Detta är en mycket
            tydlig beställning.
          </note>
          <note>
            Det är naturligtvis inte acceptabelt att riksdagens tidigare
            beslut inte efterlevs av de aktörer som finns på marknaden. För
            att elmarknadsreformens positiva effekter ska komma konsumenterna
            till godo fullt ut måste ju administrationen vid själva bytet
            fungera smidigt. Själva poängen med reformen är just att öka rörligheten
            för konsumenterna och därigenom också öka konkurrensen med lägre
            priser som följd. Ett effektivt sanktionssystem verkar tyvärr
            vara en nödvändighet för att få alla inblandade parter att efterleva
            riksdagens tidigare fattade beslut. Jag tycker att det är glädjande
            att vi i utskottet har kunnat enas om en beställning till regeringen
            av ett sådant sanktionssystem. Det kommer i slutändan att gagna
            elkonsumenterna.
          </note>
          <note>
            Vägledande för den avreglerade elmarknaden är ju faktiskt omsorgen
            om konsumenternas intressen.
          </note>
          <note>
            Vi konstaterar att nätavgifterna i vissa fall har ökat sedan
            omregleringen av elmarknaden inleddes trots de rationaliseringskrav
            i form av prissänkningar som fastställts av Nätmyndigheten.
          </note>
          <note>
            Enligt vår mening förutsätter en väl fungerande elmarknad förutom
            konkurrens inom elhandeln även en effektiv och tillförlitlig nätverksamhet.
            Eftersom nätverksamheten inte är konkurrensutsatt är det av avgörande
            betydelse att en effektiv tillsyn av denna verksamhet fungerar.
            I den nya ellagen, som trädde i kraft den 1 januari 1998, infördes
            bestämmelser för att skapa förutsättningar för en effektivare
            tillsyn.
          </note>
          <note>
            Erfarenheterna visar dock att det fortfarande finns en rad problem
            när det gäller nätverksamheten. Det finns mycket stora avgiftsskillnader
            mellan nätföretag med likartade förutsättningar, och avgifterna
            är i genomsnitt relativt höga jämfört med kostnaderna för verksamheten.
            Detta tyder på bristande effektivitet i nätföretagens verksamhet.
          </note>
          <note>
            Ett annat problem, herr talman, är korssubventioneringen inom
            elhandeln med monopolvinster från nätverksamheten. I en motion
            från Folkpartiet förelås åtgärder för att försvåra möjligheterna
            till subventionering av elhandeln med monopolvinster. I motionen
            redovisar vi förslag från Konkurrensverket om att det dels klart
            ska urskiljas vilka kostnader hos leverantörerna som är att hänföra
            till nätverksamheten, dels ska utredas om det finns möjlighet
            att lägga en straffavgift på subventionering av elhandel med monopolvinster
            inom energiområdet. Regeringen hänvisar till att frågan utreds.
            Vi anser emellertid att utredningsarbetet bör bedrivas snabbare
            med hänsyn till den ekonomiska betydelse dessa frågor har för
            ett stort antal hushåll.
          </note>
          <note>
            Herr talman! Jag vill tala om kraftledningar och strålningsrisker.
            I september år 2000 presenterade en internationell forskargrupp
            vid Institutet för miljömedicin den hittills mest omfattande analysen
            av studier som gjorts om ett eventuellt samband mellan kraftledningarnas
            magnetfält och barnleukemi. Resultatet av analysen visar att man
            inte har kunnat belägga någon ökad risk för barnleukemi för det
            stora flertalet barn som bor i närheten av kraftledningarna och
            att den cancerrisk som finns primärt gäller dem som utsätts för
            mycket höga strålningsstyrkor. Det kritiska avståndet till kraftledningar
            kan beräknas till mellan
          </note>
          <note>
            30 och 50 meter beroende på strålningens eller ledningens styrka.
          </note>
          <note>
            Problemet med att definitivt belägga ett samband består i att
            forskarna inte kan förklara hur den lågfrekventa strålningen kan
            orsaka uppkomsten av leukemi eller andra cancerformer. Trots djurförsök
            och laboratorieexperiment finns ännu ingen vetenskapligt bevisad
            biologisk förklaring till cellpåverkande effekter av låg elektromagnetisk
            strålning. Däremot hävdar jag att det finns en internationell
            samsyn om att den strålning som människor utsätts för i det moderna
            samhället i dag är omfattande och att det inte är osannolikt att
            den påverkar människokroppen på ett negativt sätt. Internationella
            forskningsresultat stöder denna teori.
          </note>
          <note>
            Försök har bl.a. visat att det finns en koppling mellan strålning
            och negativa biologiska effekter.
          </note>
          <note>
            Bl.a. tyder resultaten på att balansen mellan viktiga joner och
            enzymer i cellerna kan rubbas och att elektromagnetiska fält underlättar
            bildandet av s.k. fria radikaler - kraftfulla oxidanter som kan
            förstöra cellernas grundfunktion. Undersökningar som bl.a. har
            genomförts i Sverige visar att t.ex. mobiltelefonanvändare känner
            av huvudvärk, koncentrationssvårigheter, sömnrubbningar och trötthet
            som de förknippar med användningen av dessa telefoner. Exponeringen
            misstänks också påverka minnet, arvsmassan och ge förändrat blodtryck.
            Sambandet med tumörer är omdebatterat. Ett forskarlag från Australien
            har rapporterat om fördubblad cancerfrekvens hos cancerkänsliga
            möss som utsatts för radiostrålning.
          </note>
          <note>
            Herr talman! Vårt moderna samhälle har inte mycket gemensamt
            med den omgivning som var rådande då människokroppen en gång utvecklades
            och har därför inte utvecklat någon biologisk funktion som på
            ett naturligt sätt har förmågan att skydda kroppen från sådan
            strålning. Det finns alla skäl att hantera strålningsfrågor inte
            med rädsla men med respekt. Det nya systemet Blåtand kommer att
            göra våra apparater i hemmen sladdlösa. Dessa ska kontinuerligt
            stråla informationen emellan sig - inga sladdar. Praktiskt, ja
            visst. Men hur det kommer att påverka oss rent medicinskt är helt
            okänt. Om vi därmed är modiga eller aningslösa får eftervärlden
            visa.
          </note>
          <note>
            Eftersom ett samband mellan kraftledningarnas magnetfält och
            bl.a. leukemi inte kan uteslutas har
          </note>
          <note>
            Arbetarskyddsstyrelsen, Boverket, Elsäkerhetsverket,
          </note>
          <note>
            Socialstyrelsen och Statens strålskyddsinstitut i samråd utarbetat
            en s.k. försiktighetsprincip. Försiktighetsprincipen innebär att
            om åtgärder som generellt minskar exponeringen kan vidtas till
            rimliga kostnader och konsekvenser i övrigt bör det eftersträvas
            att reducera fält som avviker starkt från vad som kan anses normalt
            i den aktuella miljön. När det gäller nya elanläggningar och byggnader
            bör målet redan vid planeringen vara att utforma och placera dessa
            så att exponeringen begränsas. Det övergripande syftet med försiktighetsprincipen
            är ju att på sikt reducera exponeringen för magnetfält för att
            minska risken för att människor skadas.
          </note>
          <note>
            Mot bakgrund av att det i dag finns bostadsområden, skolor och
            daghem som ligger nära kraftledningar bör därför en utredning
            tillsättas med uppdrag att finna åtgärder och metoder för att
            reducera strålningsriskerna från kraftledningar. I utredningsuppdraget
            bör även ingå att ta fram förslag till incitament för kommuner
            och kraftbolag för sådana åtgärder samt en bedömning av kostnaderna
            för åtgärderna. Detta bör riksdagen ställa sig bakom.
          </note>
          <note>
            Jag är mycket glad över att utskottsmajoriteten väljer att uppmärksamma
            frågan och ge regeringen och omvärlden en mycket tydlig signal.
          </note>
          <note>
            Jag yrkar bifall till reservation 1 och avslag på reservation
            3.
          </note>
          <note type="speaker">
            Anf. 156 LENNART VÄRMBY (v) replik:
          </note>
          <note>
            Herr talman! Är det någonting som förenar oss så tror jag att
            det är respekten för just strålningsriskerna.
          </note>
          <note>
            Socialdemokraterna och vi har ju inte ställt upp på majoritetens
            linje därför att det är just i fråga om åtgärderna som vi tvekar.
            Och man kan nog inte begränsa en utredning till bara kraftledningar,
            utan en sådan måste röra transformatorstationer, elcentraler och
            annat, eftersom strålning inte bara finns runt själva kraftledningarna.
            Men jag tror i och för sig att vi är ganska överens om respekten
            för den möjliga strålningsrisken.
          </note>
          <note>
            Men min egentliga fråga är: Är Folkpartiet inne på samma linje
            som Moderaterna och, som jag uppfattade det, till stor del Kristdemokraterna
            i fråga om att vi ska sälja ut all den svenska energin, Vattenfall
            och det som är kvar av Sydkraft - åtskilliga procent är fortfarande
            kvar i svensk ägo? Vad anser Folkpartiet om det?
          </note>
          <note type="speaker">
            Anf. 157 EVA FLYBORG (fp) replik:
          </note>
          <note>
            Herr talman! Vi i det här utskottet brukar ju debattera energi
            allt som oftast i denna kammare. Men om jag inte kommer ihåg fel,
            Lennart Värmby, så var det det statliga Vattenfall som köpte in
            den smutsiga tyska brunkolsenergin med hjälp av Vänsterpartiet
            för ett tag sedan. Var det inte så, Lennart Värmby? Det vore väl
            i så fall i den diskussionen bättre om regeringen och Vänsterpartiet
            inte lade sig i den svenska energimarknaden. Då kunde vi få en
            mycket renare energi och en renare luft här i Sverige.
          </note>
          <note type="speaker">
            Anf. 158 LENNART VÄRMBY (v) replik:
          </note>
          <note>
            Herr talman! Det var ju demagogiskt ett fyndigt svar, Eva Flyborg.
            Men kärnfrågan kvarstår: Tycker
          </note>
          <note>
            Folkpartiet att det är bra att Sydkraft, en av de tre stora på
            den svenska elmarknaden, köps upp av
          </note>
          <note>
            E.ON, tas bort från börsen och därmed den insyn och den granskning
            som börsföretagen ändå utsätts för.
          </note>
          <note>
            Som exempel nämnde jag Ericsson vars bolagsstämma pågår i dag.
            Vattenfall som helstatligt företag är ju utsatt för en synnerligen
            kraftig genomlysning. Vi riksdagsledamöter kan gå på dess bolagsstämmor,
            och vi har möjligheter till en väldigt god insyn i detta företag.
            Och det är dessutom helsvenskt och äger svenska naturtillgångar.
            Är Folkpartiet helt neutralt och så marknadsliberalt att ägandet
            inte spelar någon som helst roll när smutsig tysk kolkraft köper
            in sig i
          </note>
          <note>
            Sverige och rycker undan Sydkraft vars huvudkontor flyttar från
            Malmö och över bron vidare till Tyskland? Är Folkpartiet positivt
            till den utvecklingen?
          </note>
          <note type="speaker">
            Anf. 159 EVA FLYBORG (fp) replik:
          </note>
          <note>
            Herr talman! Det är underliga tider när Vänsterpartiets företrädare
            talar så att säga bolagens lov och börsens och marknadens lov.
            Men låt gå för det. Men det är lite konstigt när Lennart Värmby
            ställer samma fråga till alla och han själv har varit med och
            påverkat att det statliga Vattenfall köper in smutsig f.d. östtysk
            brunkol. Det är vänsterpolitiken i verkligheten, Lennart Värmby,
            inte det som han talade om i fråga om
          </note>
          <note>
            E.ON. Vi stänger bra, rena och säkra svenska kärnkraftverk och
            köper i stället in smutsig f.d. östtysk brunkol. Det är väl egentligen
            lite fånigt att fråga mig om det andra. Men svaret på den frågan,
            Lennart
          </note>
          <note>
            Värmby - han har nog ingen mer replik - är väl egentligen ja.
          </note>
          <note type="speaker">
            Anf. 160 INGEGERD SAARINEN (mp):
          </note>
          <note>
            Herr talman! Jag är ledsen, Lennart Värmby, men ni är inte ensamma
            om att stå bakom reservation 2.
          </note>
          <note>
            Det gör Miljöpartiet också. Men vi tänker för tids vinnande inte
            yrka bifall till den.
          </note>
          <note>
            Jag är lite förvånad över att Karin Falkmer talar om förhalning
            och att Inger Strömbom tycker att det går alldeles för långsamt
            när det gäller att vi ska få någon ordning på nätverksamheten.
            En utredning håller på att remissbehandlas, en proposition väntas
            i september, och det pågår utvecklingsprojekt av olika slag. Nätnyttomodellen
            och nätoperatörernas effektivitet håller på att utvecklas i ett
            annat projekt. Mycket är på gång. Och, som sagt, propositionen
            väntas i september. Så mycket fortare kan vi väl inte få den.
          </note>
          <note>
            Nätverksamhet är en lönsam affär. Så verkar det i alla fall.
            För lönsam tycker de flesta av oss att det verkar vara. Därför
            är det ju viktigt att titta på detta.
          </note>
          <note>
            Det är ju det som Elnätsutredningen bl.a. har tittat på.
          </note>
          <note>
            Man tar upp de höga avgifterna, den bristande effektiviteten
            och risken för korssubventioner och annat.
          </note>
          <note>
            Priserna i glesbygden är betydligt högre än i tätorter. Och det
            är ett bekymmer. Det är inte bra att kostnaderna för att leva
            i glesbygd på område efter område är högre än för att leva i tätort.
            Både stadsbor och landsbygdsbor har intresse av att hela Sverige
            är bebott och att alla inte tränger ihop sig i städerna.
          </note>
          <note>
            Nätavgifterna är 30-40 % av priset, så det är betydande kostnader
            för hushållen som det handlar om.
          </note>
          <note>
            Detta kommer också att tas upp av utredningen, och jag hoppas
            att det går att göra någonting åt det.
          </note>
          <note>
            Däremot är det bra att stamnätsavgifterna gradvis blir lägre
            ju längre norrut man kommer. Det bör ju på något sätt avspegla
            sig i kostnaderna att elen kommer från norr.
          </note>
          <note>
            I övrigt anser vi att en större andel av kostnaden ska vara rörlig.
            Det skulle vara en stimulans för sparande och för effektivisering.
            Det är därför som vi stöder reservation 2.
          </note>
          <note>
            När det gäller förseningsavgiften så är det enligt oberoende
            elhandlare så att deras medlemsföretag får in endast 30-40 % av
            bekräftelserna på elbyten inom de fem föreskrivna dagarna.
          </note>
          <note>
            Enligt en enkät till nätföretagen däremot besvaras
          </note>
          <note>
            85 % inom fem dagar. Det jag funderar på är: Kan båda dessa uppgifter
            vara sanna? Det här skulle i så fall betyda att medlemsföretagen,
            oberoende elhandlare, mer eller mindre systematiskt behandlas
            sämre än de stora. Om det skulle vara en riktig slutsats tycker
            jag att det är förskräckligt.
          </note>
          <note>
            Vi har i utskottet förstått att det finns många skäl till alla
            de förseningar som nätföretagen orsakar. Ett av de skälen är bristande
            motivation för att göra någonting. På grund av det föreslår Svensk
            Energi ett bonussystem för dem som sköter det bra i stället för
            ett sanktionssystem för dem som sköter det dåligt. Jag vill därför
            genast meddela att jag gärna vill ha bonus när jag lämnar in min
            deklaration i tid och när jag betalar mina räkningar i tid.
          </note>
          <note>
            Jag är glad att vi till slut fick hela utskottet med på en skarp
            skrivning. Det börjar att så småningom bli ordning och reda, så
            att inte de drabbade bolagen alltför länge måste betala kostnader
            som de försumliga bolagen orsakar.
          </note>
          <note>
            När det gäller konkurrensfrågor har utskottet understrukit vikten
            av att konkurrensbegränsningar, snedvridningar och manipulationer
            förhindras. Det är bra att det ska tillsättas en utredning som
            ska belysa detta. Jag skulle personligen önska att konkurrensmyndigheterna
            både i Sverige och i Europa hade betydligt vassare tänder, det
            tror jag skulle behövas.
          </note>
          <note>
            Men som sagt gläder jag mig åt utredningen i varje fall.
          </note>
          <note>
            När det gäller vindkraften konstaterar vi i vår motion att det
            är svårt och dyrt för havsbaserade vindkraftverk att ordna nätöverföringen.
            Men Energimyndigheten ska redovisa ett uppdrag baserat på vindkraftsutredningen,
            som ska redovisas den 30 april i år.
          </note>
          <note>
            Där ska också anslutningen av havsbaserade vindkraftverk tas
            upp. Jag tycker att det är rimligt att avvakta deras slutsatser.
          </note>
          <note>
            Vi i Miljöpartiet ansluter oss till kravet på en utredning för
            att hitta metoder för att minimera strålningen från kraftledningar.
            Strålning är en ny föroreningskälla, och det finns därför starka
            skäl för att vara försiktig.
          </note>
          <note>
            Det är dessutom befogat att skapa konkurrens inom fjärrverksamheten.
            Prisskillnaderna är väldigt stora. Det kan ibland vara dubbla
            priser från en kommun till en annan. Det är naturligtvis inte
            riktigt rimligt. Därför tycker vi att det finns skäl att titta
            på detta. Det föreslås att göras produktivitetsmätningar, nyckeltal
            och särredovisningar, en juridisk separation.
          </note>
          <note>
            Det är bra. Dessutom vill man fortsätta att utreda frågan om
            tredjepartstillträdet. Det tycker jag också är vettigt. Det pågår,
            så därför ställer vi oss på majoritetens sida. Det är förslag
            på väg.
          </note>
          <note type="speaker">
            Anf. 161 KARIN FALKMER (m):
          </note>
          <note>
            Herr talman! Jag har en liten kommentar till Ingegerd Saarinen
            om hennes förvåning över att vi i vår reservation 1 tycker att
            regeringen går för långsamt fram. Det är Energimyndighetens rapport
            som visar att problemen finns. Det håller i och för sig Ingegerd
          </note>
          <note>
            Saarinen helt med om. Vi tycker att konsumenterna inte ska behöva
            vänta på denna långa process som håller på. Vi vet aldrig heller
            vad som kommer ut i slutändan, trots påpekade problem. Vi pekar
            på att problemen är fastlagda. Vi vill ha åtgärder så fort som
            möjligt, snarast. Detta är ett viktigt konsumentintresse. Vi har
            bombarderats med brev i denna fråga från missnöjda konsumenter
            som klagar över att de betalar skyhöga nätavgifter. När det är
            belagt att problemen ser ut som de gör, tycker vi att vi inte
            ska behöva vänta ytterligare, utan då ska regeringen plocka fram
            ett förslag för att komma till rätta med detta.
          </note>
          <note type="speaker">
            Anf. 162 INGEGERD SAARINEN (mp):
          </note>
          <note>
            Herr talman! Jag håller helt med om det. Det är precis det som
            pågår. Propositionen ska som sagt läggas fram i september. Det
            finns andra saker som pågår. Det är inte helt enkla saker, det
            är rätt så krångliga saker. Det kanske finns skäl att låta dem
            titta på dem.
          </note>
          <note type="speaker">
            Anf. 163 KARIN FALKMER (m):
          </note>
          <note>
            Herr talman! I sådana frågor som är lite komplicerade är det
            väldigt vanligt att det radas upp hinder.
          </note>
          <note>
            Intressegrupper är fenomenalt skickliga på att rada upp hinder.
            Det är den process som är i gång nu. Vi vet inte vad som kommer
            ut i september. Vi säger att vi inte behöver vänta på detta nu,
            vi vet att problem föreligger. Vi vet att konsumenterna är ytterligt
            otåliga. Vi lyssnar på konsumenterna och tycker att det är dags
            för regeringen att agera.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 29 mars.)
          </note>
          <note>
            16 § Ändringar i telelagen avseende nummerportabilitet
          </note>
          <note>
            Föredrogs trafikutskottets betänkande 2000/01:TU10
          </note>
          <note>
            Ändringar i telelagen avseende nummerportabilitet
          </note>
          <note>
            (prop. 2000/01:74).
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut skulle fattas den 29 mars.)
          </note>
          <note>
            17 § (forts. från den 22 mars) Elever med funktionshinder (forts.
            UbU12)
          </note>
          <note type="speaker">
            Anf. 164 ERLING WÄLIVAARA (kd):
          </note>
          <note>
            Herr talman! Kristdemokraternas grundsyn utgår från en värdegrund
            förenlig med kristen tradition och västerländsk humanism, vilket
            innebär att varje människa är unik och har ett absolut värde.
            Hon besitter därtill en förmåga att utvecklas i gemenskap med
            andra människor, och det är i relationerna med andra som vi växer,
            utvecklas och mognar. De värden man väljer som grund för politiken
            måste kunna ge en helhetsbild av människan - hennes värde, förutsättningar,
            behov och uppgift.
          </note>
          <note>
            Alla människor ska i vardagslivet kunna ta sina möjligheter i
            anspråk. Det är särskilt viktigt att lyssna till just de människor
            som har svårt att göra sin röst hörd i samhällsdebatten, de som
            inte orkar eller har förmåga ett protestera eller engagera sig.
          </note>
          <note>
            Herr talman! Vi debatterar i dag betänkandet Elever med funktionshinder.
            De 44 motionsyrkandena handlar om återinförande av specialskolan
            som skolform för synskadade respektive gravt språkstörda barn,
            omprövning av beslutet att avveckla de fasta skoldelarna vid Ekeskolan
            i Örebro och Hällsboskolan i Sigtuna, stöd för elever med funktionshinder
            i den kommunala skolan, teckenspråkslärare för barn med grav hörselskada,
            föräldrainflytande över utvecklingsstörda barns skolgång och funktionshindrade
            barns möjligheter att välja skola.
          </note>
          <note>
            Sin vana trogen väljer majoriteten i utskottet att avstyrka alla
            motionsyrkanden. Majoriteten väljer att ta på sig skygglapparna
            och köra sin låtgåpolitik.
          </note>
          <note>
            Herr talman! Alla människor har rätt till utbildning. Det är
            samhällets skyldighet att erbjuda utbildning anpassad till varje
            enskild människas behov.
          </note>
          <note>
            Tyvärr finns det en tendens i vårt samhälle att utvecklingsstörda
            blir en andra klassens medborgare.
          </note>
          <note>
            Deras behov tillgodoses inte i samma utsträckning som de människors
            behov som inte är utvecklingsstörda. Genom att förneka de utvecklingsstörda
            denna rätt diskrimineras samhällets svagaste grupp. Det kan vi
            kristdemokrater aldrig acceptera.
          </note>
          <note>
            Herr talman! För någon månad sedan fick jag ett brev från en
            funktionshindrad elev i en svensk skola.
          </note>
          <note>
            Brevet var skrivet med stor omsorg - ett brev som säkert tagit
            lång tid att skriva. Anna berättar i brevet att hon är funktionshindrad.
            Hon bor hemma tillsammans med sina föräldrar.
          </note>
          <note>
            Anna går i en vanlig kommunal skola på hemorten. Hon har sin
            egen skolbänk, visserligen i ett hörn av klassrummet, lite avskilt
            från de andra eleverna, men ändå. Anna, som är elva år, känner
            sig ofta övergiven och ensam. Ingen har riktigt tid med henne.
          </note>
          <note>
            Anna är dessutom den enda funktionshindrade på sin skola. Hon
            skriver i sitt brev att hon inte blir mobbad, men att hon väldigt
            gärna skulle vilja ha en kompis, en kamrat som är som hon och
            som har samma intressen. Anna känner sig ensam.
          </note>
          <note>
            De funktionshindrades skolgång ska så långt som det är möjligt
            integreras i skolan på hemorten. Principiellt delar kristdemokraterna
            detta synsätt. Strikt ansvarsmässigt är det varje kommuns uppgift
            att ansvara för att alla kommuninvånares primära behov tillgodoses,
            oavsett förutsättningar och ålder. Men, herr talman, frågan är
            mycket mer komplex än så.
          </note>
          <note>
            Många kommuner ute i landet har svårt att leva upp till kravet
            på att integrera de funktionshindrade i skolan och ge dem en meningsfull
            tillvaro och en god utbildning. Fallet med elvaåriga Anna är inte
            unikt, utan flera rapporter pekar på att samma förhållande råder
            i många kommuner.
          </note>
          <note>
            Säkert har vi alla - åtminstone de flesta av oss i utbildningsutskottet
            - läst Åsa Pehrssons utredning
          </note>
          <note>
            Så fungerar den integrerade skolan från sommaren/hösten 2000.
            Många kommuner har varken ekonomiska eller personella resurser
            att ge funktionshindrade en god utbildning och den stimulans som
            de behöver för att få utvecklas utifrån sina möjligheter.
          </note>
          <note>
            Den kommunala kompetensen behöver förstärkas när det gäller undervisning
            av barn med funktionshinder. Detta gäller inte minst tillgången
            på teckenspråkslärare och teckenspråkskunnig personal i skolan
            för att tillgodose behovet hos barn med grava hörselskador.
          </note>
          <note>
            Men vi får inte glömma bort att det finns barn med multifunktionshinder
            som kräver specialhjälpmedel och personal med specialkompetens.
            Deras behov kan den enskilda kommunen inte klara. Därför är det
            viktigt att specialskolor finns att tillgå. Självklart ska den
            funktionshindrade eleven och dennes vårdnadshavare själva ha rätten
            att välja specialskola.
          </note>
          <note>
            Kristdemokraterna anser att beslutet om att avveckla de fasta
            skoldelarna på Ekeskolan i Örebro och Hällsboskolan i Sigtuna
            var ett stort misstag. Vi motsatte oss det beslutet, och vi anser
            att det måste omprövas. Visstidsvistelse på ett resurscenter tillgodoser
            inte de funktionshindrades behov.
          </note>
          <note>
            Kristdemokraterna har i sin budgetmotion avsatt medel för att
            de fasta skoldelarna på Ekeskolan och
          </note>
          <note>
            Hällsboskolan åter kan öppnas.
          </note>
          <note>
            Herr talman! I januari månad 1996 inleddes en försöksverksamhet
            med ökat föräldrainflytande över utvecklingsstörda barns skolgång.
            Det handlar om barn som inte kan nå upp till grundskolans kunskapsmål,
            därför att de utvecklingsstörda inte får tas emot i särskolan
            utan vårdnadshavarens medgivande.
          </note>
          <note>
            Under förra året beslutade riksdagen att förlänga försöksverksamheten
            till utgången av juni månad år
          </note>
          <note>
            2005. Kristdemokraterna ansåg då - liksom vi anser också nu -
            att det ska vara självklart att för placering i särskola ska vårdnadshavarens
            medgivande krävas.
          </note>
          <note>
            Frågan behöver, enligt vår mening, inte längre beredas, utan
            försöksverksamheten bör permanentas.
          </note>
          <note>
            Det måste vara vårdnadshavarens självklara rätt att ha ett reellt
            inflytande över sitt barns skolgång.
          </note>
          <note>
            Herr talman! Självklart står jag bakom alla yrkanden som kristdemokraterna
            finns med på, men jag nöjer mig för tids vinnande med att yrka
            bifall till reservation 1 under punkt 2.
          </note>
          <note type="speaker">
            Anf. 165 LENNART GUSTAVSSON (v) replik:
          </note>
          <note>
            Herr talman! Jag tycker att Erling Wälivaara höll ett intressant
            anförande. Beskrivningen av Annas situation var intressant. Det
            var också intressant att höra om kristdemokraternas principiella
            ställningstagande om det kommunala ansvaret för alla medborgare.
            Erling Wälivaara konstaterade att det fanns varken ekonomiska
            eller personella resurser i alla kommuner. Det är ju detta som
            vi från majoriteten successivt har försökt att avhjälpa.
          </note>
          <note>
            Erling Wälivaara sade också att kommunerna aldrig kan klara alla
            sina medborgare. Det finns alltså multifunktionshindrade som är
            svåra att klara av. Jag skulle vilja att Erling Wälivaara utvecklade
            synsättet att kommunerna inte kan klara alla sina medborgare.
          </note>
          <note type="speaker">
            Anf. 166 ERLING WÄLIVAARA (kd) replik:
          </note>
          <note>
            Herr talman! Den principiella uppfattningen som vi kristdemokrater
            har är att varje individ ska tas om hand i sin egen kommun.
          </note>
          <note>
            Men vi har gjort studiebesök, och Lennart Gustavsson har ju varit
            med på dem, på Ekeskolan och sett den specialutrustning som man
            har där. Då kan varenda en förstå - och jag tror att också Lennart
          </note>
          <note>
            Gustavsson kan förstå det - att en enskild kommun inte klarar
            detta. Ta Vännäs som exempel! Jag kan aldrig tänka mig att Lennart
            Gustavsson kan mena att man där har råd att anskaffa all denna
            tekniska utrustning och specialkompetens. Där är det en lärare
            som tar hand om en elev.
          </note>
          <note>
            Det är därför som vi anser att dessa specialskolor med sin specialkompetens
            behövs. Men principiellt ska varje kommun ansvara för varje individ
            i kommunen.
          </note>
          <note type="speaker">
            Anf. 167 LENNART GUSTAVSSON (v) replik:
          </note>
          <note>
            Herr talman! Trots allt innebär kristdemokraternas krav på ett
            införande av specialskolor de facto att dessa elever inte ska
            vara ett kommunalt ansvar, utan de ska vara ett ansvar för staten.
          </note>
          <note>
            Jag förstår Erling Wälivaaras resonemang, men jag tycker att
            det innehåller något slags uppgivenhet inför rättigheten för alla
            individer att ha möjlighet att omfattas av det kommunala ansvaret.
          </note>
          <note>
            Jag vill också be Erling Wälivaara kommentera kristdemokraternas
            syn på utvecklingen i särskolan, en utveckling som innebär att
            antalet särskoleelever har ökat på ett dramatiskt sätt under 90-talet.
            Jag tycker att denna fråga är intressant för oss i utbildningsutskottet
            att bevaka och ta hand om. Vi har också lyckats formulera en hel
            del bra skrivningar i betänkandet kring den här frågan. Jag undrar
            hur
          </note>
          <note>
            Erling Wälivaara ser på utvecklingen av särskolan under 90-talet.
          </note>
          <note type="speaker">
            Anf. 168 ERLING WÄLIVAARA (kd) replik:
          </note>
          <note>
            Herr talman! Varje kommun har ansvar för sina invånare, också
            de funktionshindrade. Men kommunen säger inte ifrån sig allt ansvar.
            Kommunen hade ju tidigare - nu har Socialdemokraterna tillsammans
            med Vänstern och Miljöpartiet beslutat om att det inte ska ske
            några intagningar till Ekeskolan och Hällsboskolan - ett kostnadsansvar
            för de multifunktionshindrade individerna.
          </note>
          <note>
            När det gäller att antalet elever i särskolan har ökat har jag
            ingen avvikande uppfattning.
          </note>
          <note type="speaker">
            Anf. 169 BIRGITTA SELLÉN (c):
          </note>
          <note>
            Herr talman! För Centerpartiet gäller att alla barn ska ha rätt
            att vistas i en skolmiljö där de känner att de kan växa, där de
            får den bästa tänkbara undervisningen och där de känner sig trygga.
            Det gäller för alla, även för elever med funktionshinder.
          </note>
          <note>
            Vi tycker att det är angeläget att kommunerna har ansvaret för
            skoltiden även för funktionshindrade.
          </note>
          <note>
            Men om de ska integreras i den kommunala skolan eller om de ska
            gå i en specialskola med fast skoldel måste föräldrar och barn
            själva få ta ställning till, anser vi.
          </note>
          <note>
            Självklart är det bra om barnen har möjlighet att bo hemma med
            sina föräldrar. Det håller vi med majoriteten i utskottet om.
            Men då ska föräldrar och barn ha valt det själva därför att de
            anser att de kan få tillräckligt bra undervisning i kommunens
            skola. Jag vet att det kan fungera alldeles utmärkt i de flesta
            fall att funktionshindrade är integrerade i den kommunala grundskolan.
            Det är t.o.m. berikande för andra skolbarn att få gå i samma klass
            som ett funktionshindrat barn, för de lär sig att respektera dem
            som är lite avvikande.
          </note>
          <note>
            Trots att det finns många positiva effekter att peka på vid integrering,
            anser vi i Centerpartiet ändå att det måste finnas möjlighet att
            välja att gå i en specialskola. Den möjligheten ska i första hand
            gälla för barn med flerhandikapp.
          </note>
          <note>
            Mindre kommuner som sällan står inför faktumet att klara av att
            ta emot ett handikappat barn med många speciella handikapp kan
            få svårigheter att möta deras behov. Inte minst kan de få problem
            på grund av kostnaderna. Visserligen säger utskottet att staten
            även i fortsättningen ska ha ett stort ansvar för att stödja kommunerna.
            Men jag tror inte att jag är någon domedagsprofet när jag ändå
            sätter upp ett varningens finger för att det i verkligheten kommer
            att vara tufft för kommunerna och även för den skola som ska ta
            emot eleven. Det innebär ökade kostnader för fortbildning av personalen
            och även ombyggnadskostnader. Följden blir för vissa skolor som
            får en elev med multifunktionshinder att det kostar flera miljoner
            att handikappanpassa lokalerna. Risken är då att barnen betraktas
            som ett problem. Man ser inte barnet utan bara handikappet.
          </note>
          <note>
            Efter att ha kontrollerat med lärare som arbetar med barn som
            bara har ett handikapp - nämligen gravt synskadade, vilket innebär
            att eleverna är punktläsare - har jag fått vetskap om att det
            är den enskilda skolan som fortfarande betalar för personalens
            vidareutbildning. Det tar en stor del av skolans fortbildningsanslag.
            Jag säger "fortfarande", eftersom det inte har blivit någon förändring
            sedan jag själv i min klass hade en gravt synskadad elev i sex
            år som alltså var punktläsare när jag arbetade som lärare.
          </note>
          <note>
            Det ser också väldigt olika ut runtom i landet när det gäller
            hur det fungerar med hjälpmedel och hur landstingen tillhandahåller
            hjälpmedel. Jag frågade också min egen hemkommun hur det ser ut
            med stöd från staten, med tanke på att man från statens sida har
            sagt att man även i fortsättningen ska ta ett stort ansvar för
            att stödja kommunerna. Det enda som de kunde hitta i skrivningar
            var utvecklingsinsatser och kompetensutveckling för elever i behov
            av särskilt stöd år 2001. Vad dessa rader innebar visste de inte
            i min hemkommun, som ändock tar emot en hel del elever med synhandikapp,
            rörelsehandikapp osv.
          </note>
          <note>
            Ja, det finns en hel del förbättringar som man kan kräva för
            elever som är gravt synskadade och som är och ska vara integrerade
            i kommunernas skolor, inte minst vad gäller läromedel till dem.
            Visserligen har det blivit en klar förbättring för de synskadade
            nu när tekniken har gått framåt och man har disketter i stället
            för, som tidigare, punktskriftsböcker. En enkel smal bok på kanske
            tre centimeter för oss seende kunde då vara över en halv meter.
            Men förbättringar är alltså på gång tack vare tekniken.
          </note>
          <note>
            Men, herr talman, det känns svårt att stödja den förändring som
            blev följden av propositionen om elever med funktionshinder som
            riksdagen fattade beslut om 1999. Det låter så fint när utskottet
            säger att verksamheten vid bl.a. Ekeskolan ska stärkas och att
            eleverna vid behov ska få specialpedagogisk hjälp under en längre
            eller kortare tid. Vid resurscentret ska det finnas mindre skolenheter
            för visstidsplaceringar som ska gälla längre tid än för utrednings-
            och träningsbesöken. Men det låter bara som floskler som personal
            och föräldrar inte tror på.
          </note>
          <note>
            Elever som har multihandikapp har behov av ett stabilt boende
            och en kontinuitet i undervisningen för att göra bästa möjliga
            framsteg. Och jag hoppas att jag senare i debatten kan få ett
            svar av socialdemokraternas Torgny Danielsson på hur lång tid
            en visstidsplacering är. Kan den tiden skapa stabilitet och kontinuitet
            i undervisningen?
          </note>
          <note>
            I samband med beslutet om förändringarna vid
          </note>
          <note>
            Ekeskolan och Hällsboskolan var debatten stundtals väldigt häftig.
            Och av motionerna som fortfarande skrivs borde vi kunna förstå
            att det fortfarande finns oro runtom i landet över den negativa
            förändringen.
          </note>
          <note>
            För blinda barn med multifunktionshinder innebär förändringen
            att elever mot sin och föräldrarnas vilja tvingas till en integration
            i en kommunal skola som de inte önskar. Även om skolan i hemkommunen
            är den bästa miljön för många barn, finns det elever som behöver
            alternativ.
          </note>
          <note>
            Svårt funktionshindrade elever behöver fortsätta sina studier
            efter den obligatoriska grundskolan, men då saknas det bra möjligheter
            att studera vidare. Dessa elever bör precis som alla andra barn
            ha rätt att gå vidare i sin utbildning och få utvecklas i sin
            egen takt.
          </note>
          <note>
            Av den anledningen anser vi att regeringen ska undersöka och
            utreda förutsättningarna för ett riksgymnasium för blinda och
            synskadade barn med flerfunktionshinder.
          </note>
          <note>
            Jag yrkar bifall till punkt 5, reservation 3.
          </note>
          <note>
            Herr talman! I särskolan går i första hand barn med utvecklingsstörningar.
            Under hela 90-talet har antalet elever i särskolan blivit fler
            och fler, och under de senaste åtta åren har antalet elever ökat
            med
          </note>
          <note>
            52 %. Skolverket har uppmärksammat detta och även påpekat att
            variationerna över landet är stora. Men olika praxis och synsätt
            tycks råda i kommunerna om vilka barn som hör hemma i särskolan.
            En del studier visar att under 90-talet, när skolklasserna fick
            höga elevantal och klasserna fick mindre resurser per elev, kunde
            föräldrar få välja särskoleplacering i stället för att erbjudas
            ökade resurser till sina barn i den vanliga skolan. Så får det
            inte vara.
          </note>
          <note>
            Mycket mer finns att säga om barn med särskilda behov. Vi har
            dyslektiker, vi har de s.k. bokstavsbarnen m.fl. Vi har tagit
            upp mer om detta i vår motion
          </note>
          <note>
            Lust att lära.
          </note>
          <note>
            Under 90-talet har det visat sig att det finns barn som feldiagnostiserats
            och blivit hänvisade till särskolan, vilket har lett till att
            de gått miste om grundläggande högskolebehörighet. Särskoleeleverna
            bör därför få möjlighet till högskoleutbildning om de har förutsättningar
            för det.
          </note>
          <note>
            Herr talman! Jag står givetvis bakom alla våra reservationer,
            men jag yrkar alltså bifall bara till reservation 3.
          </note>
          <note type="speaker">
            Anf. 170 ULF NILSSON (fp):
          </note>
          <note>
            Herr talman! Att funktionshinder inte ska behöva leda till en
            handikappad tillvaro för en människa håller väl nästan alla med
            om. Men i verkligheten uteblir ofta de där små avgörande besluten
            som är så väldigt viktiga för en enskild människa med funktionshinder.
          </note>
          <note>
            I utbildningspolitiken har länge idén om integration varit den
            bärande principen. För oss liberaler har sedan länge huvudprincipen
            varit att människor med funktionshinder ska kunna få ett sådant
            stöd att de kan leva ett självständigt liv och delta i utbildning
            på samma villkor som alla andra människor. Men människor tycker
            i verkligheten olika, och föräldrars och elevers önskemål ser
            väldigt olika ut.
          </note>
          <note>
            Enligt Folkpartiet ska integration vara en rättighet för föräldrar
            och elever, men det ska inte vara ett tvång. Därför måste de föräldrar
            som anser att någon form av specialskola är det bästa alternativet
            också ha möjlighet att välja specialskola för sina barn. Många
            hörselskadade föredrar t.ex. specialskolor eftersom de anser att
            dessa skolor skapar de bästa förutsättningarna för att den hörselskadade
            ska få en utbildning som ger en bra grund för samhällsliv och
            yrkesliv.
          </note>
          <note>
            De beslut om specialskolorna som riksdagen tidigare har fattat
            innebär att specialskolorna för hörselskadade accepteras medan
            andra funktionshindrade grupper inte har något annat val än en
            långt gången integrering i skolan.
          </note>
          <note>
            Riksdagen beslutade år 1999 att lägga ned specialskolorna för
            flerhandikappade, Ekeskolan och
          </note>
          <note>
            Hällsboskolan. Enligt Folkpartiet var det ett mycket olyckligt
            beslut som borde rivas upp så länge möjligheten finns. Av samma
            skäl tycker Folkpartiet att regeringen ska utreda förutsättningarna
            för ett riksgymnasium för blinda och synskadade ungdomar med flerfunktionshinder.
          </note>
          <note>
            Barn med ADHD, DAMP eller Aspergers syndrom behöver hjälp tidigt.
            Därför är det viktigt att lärare och övrig skolpersonal har goda
            kunskaper om olika typer av behandlingsmetoder. Även när det gäller
            dessa barn finns det olika uppfattningar om de ska gå i särskilda
            skolor eller inte.
          </note>
          <note>
            Skolpolitiken måste helt enkelt utformas så att olika lösningar
            är möjliga och så att föräldrarna och barnen har möjlighet att
            välja själva. Vanlig skolgång, boende hemma och boende i den egna
            kommunen är bra mål. Men om det i verkligheten blir sämre skolgång,
            mindre frihet, sämre förberedelse för vuxenlivet kan inte en princip
            om integration tillämpas utan undantag.
          </note>
          <note>
            Herr talman! Över huvud taget måste föräldrainflytandet över
            barnens skolgång finnas med också när det gäller barn med funktionshinder.
            Vi har haft en försöksverksamhet i Sverige med föräldrainflytande
            över utvecklingsstörda barns skolgång. Jag tycker att det är dags
            att permanenta den. Från Folkpartiets sida tycker vi att det är
            en naturlig utgångspunkt att föräldrarnas medgivande ska krävas
            när barn ska placeras i särskola eller i någon annan utbildning.
          </note>
          <note>
            Skolpolitiken för barn med olika funktionshinder hör ihop med
            en helhetssyn på vilka möjligheter människor med olika hinder
            ska ha för att få så stor frihet som möjligt. Folkpartiet har
            tidigare motionerat om att rätten till personlig assistent ska
            genomföras som den ursprungligen var tänkt. I dag har Bengt
          </note>
          <note>
            Westerbergs handikappreform tyvärr urvattnats, och det har blivit
            allt svårare att få personlig assistent.
          </note>
          <note>
            Många elever får i dag inte ta med sig den assistent som han
            eller hon har hemma när eleven går till skolan. För många, inte
            minst elever med någon form av psykiska problem, är det ett stort
            orosmoment att behöva anpassa sig till ny personal när de kommer
            till skolan.
          </note>
          <note>
            Herr talman! Ett utbildningssystem som står öppet för alla från
            förskolan t.o.m. högskolan är en förutsättning för att funktionshindrade
            ska kunna delta i samhällsliv och yrkesliv. I dag finns det fortfarande
            för många hinder för funktionshindrade. I dag har en familj med
            ett funktionshindrat barn alldeles för små möjligheter att bestämma
            själv.
          </note>
          <note>
            Av de olika yrkanden som vi har i betänkandet och i reservationer
            nöjer jag mig med att här yrka bifall till reservation 1 under
            punkt 2 och till reservation 5 under punkt 6.
          </note>
          <note type="speaker">
            Anf. 171 TORGNY DANIELSSON (s):
          </note>
          <note>
            Herr talman! Dagens debatt handlar om de av våra barn och ungdomar
            som har ett eller flera funktionshinder. Detta betänkande utgår
            från ett antal motionsyrkanden under allmänna motionstiden både
            i höstas och tidigare höst, dvs. de två senaste åren.
          </note>
          <note>
            Utskottet föreslår avslag på samtliga motionsyrkanden. Det gör
            vi bl.a. med hänvisning till att dessa frågor diskuterades grundligt
            i samband med att riksdagen hösten 1999 ställde sig bakom propositionen
          </note>
          <note>
            Elever med funktionshinder - ansvar för utbildning och stöd.
            I övrigt är avslagsyrkandena motiverade av att utskottet vill
            invänta pågående utredningar och det uppdrag som getts till Skolverket.
            Därmed vill jag också här i kammaren yrka avslag på samtliga motionsyrkanden
            och bifall till förslaget i betänkandet.
          </note>
          <note>
            Herr talman! Att samhället ska vara till för alla är en självklarhet.
            Att vi ska kunna leva, arbeta, bo och ha roligt tillsammans oavsett
            bakgrund, kultur, ålder, kön, hudfärg och eventuellt funktionshinder
            är både naturligt och berikande. Detta måste självklart också
            gälla under den tid vi går i skolan vare sig det är i förskolan,
            grundskolan, gymnasiet eller senare i livet som vuxna. Målet att
            skapa ett samhälle för alla kan inte nås om vi inte lyckas att
            skapa en skola för alla.
          </note>
          <note>
            Utbildningssektorn är också en av de absolut största delarna
            i vårt samhälle.
          </note>
          <note>
            Att skapa en skola för alla innebär att stödja och utveckla rätten
            till en likvärdig utbildning av god kvalitet för alla. Det handlar
            om hur vi fullt ut kan anpassa skolans innehåll utifrån varje
            elevs förutsättningar, önskemål och behov.
          </note>
          <note>
            En hörnsten i svensk handikappolitik är principen om att barn
            och ungdomar med funktionshinder så långt möjligt ska kunna bo
            med sina föräldrar eller om det inte är möjligt bo i deras närhet.
            För att detta ska möjliggöras krävs olika samverkande åtgärder,
            och det krävs inte minst kunskaper och kompetens för att kunna
            möta de elever som har behov av särskilda stödinsatser. Vi måste
            sträva efter att kunna erbjuda den för eleven bästa möjliga miljön
            och den bästa möjliga pedagogiska verksamheten.
          </note>
          <note>
            Samtidigt får vi inte tappa bort att det är naturligt och en
            hjärtefråga för alla barn och ungdomar att få bo tillsammans med
            och dela vardagen med sina föräldrar, syskon och vänner. Det är
            viktigt inte minst utifrån att vi har en skolplikt i vårt land
            att inse att vi alltid måste försöka klara av både-och samtidigt,
            dvs.
          </note>
          <note>
            att både erbjuda en bra skola och möjlighet att få bo hemma.
          </note>
          <note>
            Detta är inte speciellt lätt med tanke på att de barn och ungdomar
            som har svårare funktionshinder också har större behov. Men vi
            kan inte börja med att sänka ambitionen och säga från början att
            det är omöjligt för vissa. Det är i det ljuset vi måste se de
            beslut vi tidigare fattat om att minska antalet statliga specialskolor.
            Samtidigt ökar vi ambitionen vad gäller att erbjuda specialpedagogiskt
            stöd till kommunerna så att alltfler elever med olika funktionshinder
            ges möjlighet att få en bra skolgång nära hemmet.
          </note>
          <note>
            Det nya specialpedagogiska institutet som inleder sin verksamhet
            den 1 juli i år har som uppgift att öka samverkan mellan stat,
            kommun, landsting och andra aktörer för att på så sätt utveckla
            och effektivisera det specialpedagogiska stödet till skolorna
            och till de elever som bl.a. har funktionsnedsättningar av olika
            slag. Det är i första hand kommunerna som har ansvaret för att
            ge detta stöd. Men det är viktigt att barn och ungdomar som är
            i behov av särskilt stöd får tillgång till all den spetskompetens
            och all den erfarenhet som finns att tillgå.
          </note>
          <note>
            Den nya förändrade stödorganisationen ska ledas av en styrelse
            som består av företrädare för såväl staten som kommuner och landsting.
            Det är viktigt för att alla som är med och tar ansvar också ska
            ges möjligheter till inflytande över verksamheten och den nya
            stödorganisationen. På så sätt kan vi också bättre skapa en helhetsbild
            kring den enskilde eleven. Inte minst viktigt är att förhindra
            att någon elev med funktionshinder hamnar mellan stolarna. Det
            blir en ökad tydlighet i ansvarsfördelningen.
          </note>
          <note>
            Herr talman! Tillgången på kompetens och erfarenhet är central
            när vi diskuterar funktionshindrade.
          </note>
          <note>
            Det finns ett stort behov av kompetensutveckling av lärare och
            annan personal i frågor som rör funktionshinder. Bemötandeutredningnen
            har här i dag tidigare nämnts från talarstolen. Den har bl.a.
            pekat på vilken stor betydelse som bemötandet, förståelsen och
            attityderna hos de vuxna såväl som andra elever har för självbilden
            och för möjligheterna för den enskilde eleven med funktionshinder
            att lyckas i skolan och också senare i livet.
          </note>
          <note>
            Det är med tanke på möjligheten att satsa på ökad kompetensutveckling
            nu glädjande att det ställs särskilda medel till förfogande. Det
            kan då göras en speciell satsning för att stärka kompetensen inom
            detta område. Olika specialpedagogiska utbildningar erbjuds redan
            yrkesverksamma lärare.
          </note>
          <note>
            Det är också angeläget att peka på att det i de nya lärarutbildningar
            som nu startar till hösten ges ökade möjligheter till såväl fördjupning
            som breddning på det specialpedagogiska kompetensområdet.
          </note>
          <note>
            Fru talman! Skolverket har framhållit att det saknas en systematisk
            forskning när det gäller undervisning av elever med behov av särskilt
            stöd och elever med funktionshinder. Det är därför mycket positivt
            att regeringen nu på olika sätt prioriterar forskningen bl.a.
            genom att anslå medel och inrätta forskarskolor på området utbildningsvetenskap.
          </note>
          <note>
            Ett sådant område är kommunikation med inriktning på lärande.
            Jag vill ta upp några exempel på det.
          </note>
          <note>
            Vi politiker diskuterar ofta vikten av att kunna läsa, skriva
            och räkna när vi pratar om skolan. Men vi uppmärksammar sällan
            det som är mer grundläggande, nämligen att varje barn, ungdom
            och vuxen först ska ha möjlighet till en så bra fungerande kommunikation
            som möjligt. Vi måste ha ett fungerande språk som gör att vi kan
            förmedla oss, upprätthålla sociala kontakter och ge och ta emot
            tankar och erfarenheter m.m.
          </note>
          <note>
            Konkret kan forskning och kompetensutveckling på det här området
            handla om att vi blir bättre på att ta reda på hur döva lär sig
            svenska t.ex. Ett annat exempel är hur vi kan utveckla teckenspråklig
            kompetens med förbättrad kommunikation mellan lärare och elev
            och mellan elev och elev. Detta gäller inte minst för gruppen
            dövblindfödda.
          </note>
          <note>
            Det kan också handla om hur vi på ett bättre sätt ska kunna hjälpa
            elever med grava språkstörningar, och det kan handla om hur vi
            kan utveckla kommunikation med hjälp av IT för synskadade.
          </note>
          <note>
            Forskning på de här områdena kan inte minst också handla om det
            som vi många gånger har tagit upp i utbildningsutskottet, nämligen
            hur vi ska kunna bli bättre på att möta elever med dyslexi.
          </note>
          <note>
            Det är alltså glädjande att vi nu på ett påtagligt sätt kan lyfta
            vårt behov av förnyade och förbättrade kunskaper på de här områdena,
            och stimulera till nya och spännande forskningsprojekt som också
            med nödvändighet många gånger måste vara mångvetenskapliga.
          </note>
          <note>
            Fru talman! Avslutningsvis vill jag ge ett exempel på en sådan
            här aktivitet. Nästa onsdag, den 4 april, anordnar den nya Specialskolemyndigheten
            för första gången ett stort forskningsforum i Örebro. Då ska man
            lyfta fram just frågorna kring de dövas och hörselskadades situation
            i ett forskningsperspektiv.
          </note>
          <note type="speaker">
            Anf. 172 ERLING WÄLIVAARA (kd) replik:
          </note>
          <note>
            Fru talman! Jag har en fråga till Torgny Danielsson: Kan Torgny
            Danielsson förstå att många små kommuner har svårt att tillgodose
            de funktionshindrades behov på grund av brist på kompetent personal,
            men också brist på ekonomiska resurser?
          </note>
          <note type="speaker">
            Anf. 173 TORGNY DANIELSSON (s) replik:
          </note>
          <note>
            Fru talman! Visst kan jag förstå det. Visst är jag medveten om
            hur verkligheten ser ut. Men jag är också mån om att vi som politiker
            ska kunna ha modet att gå före och visa vilken inriktning vi vill
            ha. Jag tycker inte att det ska få vara ett argument att det handlar
            om så få barn eller en så liten kommun. Vi måste våga klara av
            att ha ambitionen att detta är en rättighet som ska gälla för
            alla.
          </note>
          <note>
            Jag vet inte var Kristdemokraterna står. Delar inte
          </note>
          <note>
            Kristdemokraterna den syn som finns bakom de konventioner som
            handlar om rättigheter för funktionshindrade, t.ex. FN:s standardregler?
            Jag undrar om
          </note>
          <note>
            Kristdemokraterna, om de kommer i regeringsställning, kommer
            att säga: Nej, det här håller inte! Det här kommer vi att bryta
            upp!
          </note>
          <note type="speaker">
            Anf. 174 ERLING WÄLIVAARA (kd) replik:
          </note>
          <note>
            Fru talman! Jag undrar vilken hälsning Torgny
          </note>
          <note>
            Danielsson vill skicka till de kommuner som säger:
          </note>
          <note>
            Vi klarar inte av att tillgodose och stimulera de funktionshindrades
            behov av skolgång.
          </note>
          <note>
            Självfallet står Kristdemokraterna bakom konventionerna, för
            att svara på Torgny Danielssons fråga. Men det finns faktiskt
            tillfällen då man helt enkelt inte kan säga åt en kommun: Ni får
            sköta er bäst ni vill! Det kan man inte säga om kommunen ropar
            på hjälp med att placera sina funktionshindrade.
          </note>
          <note>
            Vilken hälsning vill Torgny Danielsson skicka till de kommuner
            ute i glesbygden som känner att situationen är dem övermäktig?
          </note>
          <note type="speaker">
            Anf. 175 TORGNY DANIELSSON (s) replik:
          </note>
          <note>
            Fru talman! Det verkar som att Erling Wälivaara har tappat själva
            grundprincipen för hela förändringen. Den utgår ju från att vi
            vill öka möjligheten för kommunerna att ta det här ansvaret. Om
            en kommun säger att den har svårigheter att klara av detta så
            tycker jag att det visar att den kommunen också har ett ansvar.
            Då får vi på bästa sätt tillsammans, genom de resurser som den
            nya stödorganisationen, det specialpedagogiska institutet, har
            ge alla elever möjlighet till en förbättrad totalsituation. Jag
            tror att det är viktigt.
          </note>
          <note>
            När jag står här så pratar jag inte bara om skolan.
          </note>
          <note>
            Skolan är en del av livet. Men för mig är det viktigt att klara
            av att få en bra lösning både vad gäller möjligheten att bo hemma
            med en bra social situation för barnet och en så bra skolsituation
            som möjligt.
          </note>
          <note>
            Jag kan inte acceptera att man för att få tillgång till en bättre
            pedagogisk verksamhet måste avstå från en annan rättighet, nämligen
            rättigheten att bo hemma.
          </note>
          <note>
            Specialskolorna vänder sig trots allt bara till en bråkdel av
            de elever som vi pratar om här i dag -
          </note>
          <note>
            elever med funktionshinder. I den personkretsen har vi de allra
            flesta ute i kommunerna i dag. Min hälsning till de kommunerna
            är att vi ska ställa upp och ge er möjligheterna att utveckla
            och lösa detta på hemmaplan.
          </note>
          <note type="speaker">
            Anf. 176 BIRGITTA SELLÉN (c) replik:
          </note>
          <note>
            Fru talman! Jag ställde några frågor i mitt inledningsanförande
            till Torgny Danielsson som jag hoppas att jag kan få svar på nu
            eftersom jag inte fick det tidigare. Jag undrar hur lång tid en
            visstidsplacering avser? Jag tänker då på elever med multihandikapp.
          </note>
          <note>
            Kan den tiden skapa stabilitet och kontinuitet i undervisningen?
          </note>
          <note>
            Jag är medveten om att Socialdemokraterna pratar om att detta
            avgörs från fall till fall. Kan det innebära att en elev med multihandikapp
            kanske kan få gå hela grundskoletiden på en specialskola?
          </note>
          <note>
            Torgny Danielsson pratade så varmt om att erbjuda specialpedagogik
            och stöd ute i skolorna till klasser. Det skulle vara intressant
            att veta om han själv tror att resurserna kommer att räcka till
            det som egentligen behövs. Om det finns många multihandikappade
            ute i landet så räcker ju inte specialpedagogerna som har kunskaperna
            om just de specifika svårigheterna med multihandikappade till.
            Jag skulle vilja veta hur Torgny Danielsson ser på den frågan.
          </note>
          <note type="speaker">
            Anf. 177 TORGNY DANIELSSON (s) replik:
          </note>
          <note>
            Fru talman! Jag börjar med den sista frågan. Jämfört med dagens
            situation så kommer de förslag som vi har ställt oss bakom tidigare
            tillsammans med den ökade satsningen på att förstärka kommunerna
            och möjligheten att anställa fler vuxna i skolan totalt att flytta
            fram positionerna betydligt. Det kommer att erbjuda större möjligheter
            för de multihandikappade barnen.
          </note>
          <note>
            Det är kanske inte den ekonomiska delen som är viktigast, utan
            det som jag tog upp i mitt anförande, nämligen betydelsen av bättre
            kunskap och kompetens om olika funktionshinder. Vi måste också
            bli bättre på att samverka kring varje enskilt barn, och då handlar
            det inte bara om skolans personal utan om all den kompetens som
            finns ute i kommunerna. När jag står här i talarstolen vill jag
            uttryckligen understryka att jag har stort förtroende för den
            kunskap och kompetens som finns ute i kommunerna i dag. Men den
            kan bli bättre. Staten har ett ansvar att ställa upp med forskningsinsatser
            och vidareutbildning.
          </note>
          <note>
            Jag tycker att det är lite intressant att jag ständigt får frågan
            om visstidsbegreppet från borgerliga partier som annars så ofta
            säger att vi ska reglera saker och ting. Varför ska vi politiker
            nu helt plötsligt lägga oss i och säga att visstidsbegrepp innebär
            så och så många timmar eller dagar? Här måste vi ju lita på professionen
            och möjligheten att föräldrarna tillsammans med barnet och personalen,
            den sakkunskap som finns, kan avgöra från fall till fall vad viss
            tid är.
          </note>
          <note>
            Men för att det ska vara lyckat och för att vi ska klara av integrationen
            i samhället i övrigt bör man ha i åtanke att det är i hemkommunen
            som det här barnet ska leva även fortsättningsvis som vuxen.
          </note>
          <note type="speaker">
            Anf. 178 BIRGITTA SELLÉN (c) replik:
          </note>
          <note>
            Fru talman! Anledning till att jag bl.a. frågar om visstidsbegreppet
            är att när debatten gick som hetast om Ekeskolan och Hällsboskolan
            sade Socialdemokraterna att man inte lade ned. Det skapar ju en
            oerhörd osäkerhet för föräldrarna. Jag kan inte förstå hur de
            kan klara av den osäkerheten.
          </note>
          <note>
            Sedan talar Torgny Danielsson om förstärkning av vuxna. Är det
            detta som är spetskompetensen? Det kändes lite förvånande.
          </note>
          <note>
            Jag har också stort förtroende för den kompetensutveckling som
            vi ska få se genom den nya lärarutbildningen. Men utifrån min
            erfarenhet vill jag också säga att det ändå inte räcker. Jag har
            själv haft en punktläsande elev i sex års tid. Hade jag varit
            kvar i skolans verksamhet hade jag fått ta emot lillebror nu i
            höstas. Jag hade inte varit redo att göra det direkt utan att
            få ökad kompetensutveckling. När man inte har det dagligen i sitt
            arbete så glömmer man bort hur det fungerar i verkligheten. Det
            är just av den anledningen som vi oroar oss så mycket för detta.
            Vad kommer att hända med barn med multihandikapp?
          </note>
          <note type="speaker">
            Anf. 179 TORGNY DANIELSSON (s) replik:
          </note>
          <note>
            Fru talman! När det gäller barn med multihandikapp är det viktigt
            att man inte ställer dem mot varandra eller säger att det är så
            speciellt att man inte klarar av det och måste hitta särlösningar,
            eftersom man då gör ett val och bryter möjligheten för en människa
            att kunna vara integrerad i samhället under hela livet.
          </note>
          <note>
            Birgitta Sellén tog upp den debatt som jag stundtals tyckte var
            ganska absurd hösten 1999 om de förslag som finns i den s.k. FUNKIS-utredningen
            om att Ekeskolan och Hällsboskolan inte skulle läggas ned. Det
            var ju väldigt mycket en propaganda från borgerlig sida där man
            målade upp en bild av att vi omedelbart skulle slänga ut de elever
            som fanns där.
          </note>
          <note>
            Nu har vi verkligen understrukit vikten av att göra den här förändringen
            så mjuk som möjligt. Det ska också finnas intagningsmöjligheter
            på Ekeskolan t.o.m. halvårsskiftet i år och på Hällsboskolan t.o.m.
          </note>
          <note>
            nästa år. Alla som är inskrivna kommer att få gå kvar.
          </note>
          <note>
            Det har aldrig varit fråga om annat än att de resurser och kunskaper
            som finns på de här skolorna också ska vara tillgängliga för fler.
            Därför säger vi att det ska finnas ett resurscentrum med en viss
            skoldel som ger möjlighet till inskrivning under en kortare tid.
          </note>
          <note>
            Nu har inte Centern någon mer möjlighet att svara, men jag tycker
            också att Centern bör fundera på hur ni framstår och om ni står
            bakom de konventioner som vi pratar om när det gäller funktionshindrades
            rättigheter. Ni säger ju att det inte gäller alla.
          </note>
          <note type="speaker">
            Anf. 180 ULF NILSSON (fp) replik:
          </note>
          <note>
            Fru talman! Jag skulle vilja ställa en fråga till
          </note>
          <note>
            Torgny Danielsson och Socialdemokraterna. Är
          </note>
          <note>
            Torgny Danielsson verkligen övertygad om att integration och
            skolgång hemma är det självklart bästa för alla funktionshindrade
            grupper med undantag av de hörselskadade? Är Torgny Danielsson
            övertygad om att den kompetens och de resurser som behövs kommer
            att finnas i svenska kommuner? Spelar det ingen roll att det finns
            ett stort antal opinionsyttringar av olika företrädare för funktionshindrade
            och för föräldrar och barn på t.ex. Ekeskolan och Hällsboskolan
            som vill något helt annat och som menar något helt annat när de
            säger att de vill hävda sina rättigheter?
          </note>
          <note>
            Är bilden verkligen så självklar inom skolforskning och handikappforskning
            att vi verkligen ska bestämma oss för en enda modell när det gäller
            skolgång för funktionshindrade?
          </note>
          <note type="speaker">
            Anf. 181 TORGNY DANIELSSON (s) replik:
          </note>
          <note>
            Fru talman! Ulf Nilsson frågar mig om jag tror på att detta kommer
            att omfatta alla. Frågan kan ju också vändas tillbaka till Folkpartiet.
            Om nu Folkpartiet inte tror det, vilka grupper är det då som vi
            ska göra undantag för ytterligare? Till vilka grupper ska vi säga
            från början att den här rättigheten inte gäller dem på grund av
            att de har ett speciellt funktionshinder eller multifunktionshinder?
          </note>
          <note>
            Jag pratar om att våga ta ansvar för alla. Som jag tidigare har
            sagt är gruppen elever med funktionshinder en stor grupp med olika
            behov. Debatten har handlat om två specialskolor med totalt drygt
            100
          </note>
          <note>
            elever. Det är endast dem som ni har pratat om.
          </note>
          <note>
            Sedan pratar ni om att det ska vara valfrihet, men det är en
            valfrihet som samtidigt innebär att jag kan få den endast om jag
            avstår en rättighet, nämligen rättigheten att bo kvar hemma. Hur
            rimmar det egentligen? Jag tror att de borgerliga partierna vet
            att det aldrig har varit en rättighet att bli inskriven på en
            specialskola. Det görs utifrån en bedömning av att det är en lämplig
            åtgärd.
          </note>
          <note>
            Jag har en fråga till Folkpartiet också. Vad svarar ni handikapporganisationerna?
            Står ni bakom de konventioner om funktionshindrades rättigheter
            som t.ex. ges uttryck för i FN:s standardregler eller inte?
          </note>
          <note type="speaker">
            Anf. 182 ULF NILSSON (fp) replik:
          </note>
          <note>
            Fru talman! Det finns två rättigheter här. Den ena är rättigheten
            till en bra skolgång, och den andra är rättigheten att kunna leva
            ett normalt liv hemma.
          </note>
          <note>
            Eftersom verkligheten nu är sådan att en del föräldrar till funktionshindrade
            inte anser och inte känner att de får en bra skolgång hemma utan
            värderar högre att kunna få den där specialkompetens och resurser
            finns, tycker jag att det är väldigt kortsiktigt och obetänkt
            att ta ifrån dem den rätten. Jag tror, Torgny Danielsson, att
            vi måste hålla vägarna öppna för olika möjligheter när det gäller
            den här typen av stöd i skolorna.
          </note>
          <note>
            Det kan mycket väl vara så att föräldrarna till två olika funktionshindrade
            önskar olika saker. Det kan vara ganska små nyanser i hur man
            upplever sin tillvaro som gör att man föredrar det ena eller det
            andra.
          </note>
          <note>
            Valmöjligheterna kommer utan tvivel att minska för de föräldrar
            som kanske har störst behov och glädje av att kunna välja för
            sina barn.
          </note>
          <note type="speaker">
            Anf. 183 TORGNY DANIELSSON (s) replik:
          </note>
          <note>
            Fru talman! Jag vill än en gång säga att det aldrig har varit
            en rättighet att bli inskriven på en specialskola.
          </note>
          <note>
            Jag anser att man genom en ökad satsning på hemkommunen eller
            kommuner i samverkan så nära hemmet som möjligt har möjlighet
            att utveckla flera alternativa lösningar som mer kan utgå från
            den enskilda individens behov. Det kan de göra samtidigt som man
            också kan tillgodose rätten att bo hemma och att ha ett socialt
            umgänge. Hur ska vi annars kunna tro på att det ska fungera med
            integration i samhället av funktionshindrade? Det gäller inte
            för vissa under den tid som de går i skolan.
          </note>
          <note>
            Jag kan också konstatera att Folkpartiet inte heller har redogjort
            för hur man svarar handikapporganisationerna när det gäller dess
            ambition att leva upp till
          </note>
          <note>
            FN:s standardregler.
          </note>
          <note type="speaker">
            Anf. 184 STEN TOLGFORS (m):
          </note>
          <note>
            Fru talman! Om tre månader, den 1 juli 2001, antas de sista eleverna
            till Ekeskolans fasta skoldel, landets bästa skola för blinda
            och multihandikappade barn. Därefter kommer behövande blinda och
            synskadade barn med multifunktionshinder att utlämnas till sina
            hemkommuners varierande kompetens för undervisning av barn i just
            deras situation.
          </note>
          <note>
            Det är särskilt allvarligt eftersom i princip alla av
          </note>
          <note>
            Ekeskolans nuvarande elever redan har prövat och misslyckats
            i ett stort antal skolor i sina hemkommuner. Ingenting tyder på
            att kommunerna sedan beslutet att stänga Ekeskolan fattades har
            blivit bättre på att erbjuda undervisning för barn med svåra multifunktionshinder.
            Ingenting reellt har heller gjorts för att så ska bli fallet.
          </note>
          <note>
            Ingen vet hur det kommer att gå för de berörda barnen när Ekeskolans
            fasta skoldel stängs. Ingen har undersökt om kommunerna har beredskap
            att fortsättningsvis undervisa alla barn, också de med de svåraste
            multifunktionshindren. Nedläggningsbeslutet var ett skott i mörkret.
          </note>
          <note>
            Vi har hört Torgny Danielsson från talarstolen säga att man måste
            ha modet att gå före genom att avveckla specialskolorna. Det är
            att använda barn som politiska slagträn, att leka med deras liv
            utan att garantera deras förutsättningar. Det finns fortfarande,
            ett och ett halvt år efter nedläggningsförslaget, ett antal obesvarade
            frågor.
          </note>
          <note>
            I propositionen, i riksdagsbeslutet och i direktiven till utredningen
            om organisatoriska frågor i beslutets efterskalv används ordet
            "avvecklas" för att beskriva vad som nu händer med Ekeskolan och
            den fasta skoldelen. Det är inte garanterat att Ekeskolan på sikt
            kommer att få behålla ens sin resurscentrumdel. Regionansvar Syn
            placeras nämligen i Stockholm. Det är oklart var ledningen för
            det sammanslagna Tomteboda-Ekeskolans resurscentrum ska ligga.
          </note>
          <note>
            Likväl har skolministern liksom socialdemokratiska riksdagsledamöter
            försökt göra gällande att det egentligene inte blir någon förändring
            alls för
          </note>
          <note>
            Ekeskolan i framtiden. I så fall kan man fråga sig varför den
            mycket väl fungerande fasta skoldelen på
          </note>
          <note>
            Ekeskolan ska stängas i strid med barns och fölräldrars vilja.
          </note>
          <note>
            I nedläggningsdebatten menade skolministern att söktrycket till
            Ekeskolan var lågt. Därför behövdes den inte, enligt henne. Hon
            gick t.o.m. så långt att hon bortdefinierade ett tiotal av skolans
            elever. De fanns inte när skolministern beskrev skolans elevantal,
            eftersom de enligt henne hade fel ålder. Skolministern hävdade
            upprepade gånger att Ekeskolan hade
          </note>
          <note>
            21 elever, trots att bevisligen 31 var inskrivna vid skolan.
          </note>
          <note>
            Nu bidrog debatten till att göra Ekeskolan känd och till att
            dramatiskt många fler elever har sökt sig till Ekeskolan, eftersom
            den kommunala skolan inte kunnat ge det stöd och den undervisning
            som dessa elever behöver.
          </note>
          <note>
            Just nu står 20 elever i kö till skolan, men hittills har de
            inte fått plats, eftersom skolan inte fått pengar så att det räcker
            till alla. Löftet att alla som behövde det skulle få skrivas in
            fram till halvårsskiftet har hittills svikits av regeringen. Därför
            gäller inte det som Torgny Danielsson alldeles nyss redovisade
            från denna talarstol.
          </note>
          <note>
            Det ökade söktrycket visar att skolan behövs i sin nuvarande
            form. Det borde i sig vara ett argument för att ompröva stängningsbeslutet.
          </note>
          <note>
            När den fasta skoldelen stängs ska elever enligt riksdagsbeslutet
            få komma till det i alla fall kortsiktigt kvarvarande resurscentrumet
            för besök på, som det heter, visstid. Vad detta med "visstid"
            innebär finns det dock inget entydigt besked om. Även om -
          </note>
          <note>
            och jag säger om - "visstid" kommer att innebära att man kan
            fullgöra resterande del av sin skoltid på resurscentrumets mindre
            skoldel, innebär begreppet i sig en osäkerhet för barnen. De måste
            få veta, känna och kunna lita på att de får vara kvar. Barnen
            har nämligen inte rätt ens till visstidsvistelse. Ekonomin lägger
            förmodligen hinder för detta.
          </note>
          <note>
            Socialdemokraterna litar inte på skolans bedömning av behovet
            att gå hela sin skoltid på Ekeskolan, så hur ska föräldrarna kunna
            lita på att "visstid"
          </note>
          <note>
            kommer att tillgodoses i framtiden?
          </note>
          <note>
            Kortare visstidsbesök är dock inte något okomplicerat. Ekeskolans
            föräldraförening säger att återkommande byten av klasskamrater
            som kommer och försvinner efter kortare eller längre besök är
            en källa till förvirring och blir i många fall störande för elevernas
            studiero. "Dessa barn har ett starkt behov av att känna trygghet
            och tillit i hela sin situation och är ofta direkt beroende av
            en harmonisk och förutsägbar vardag. Detta får de inte med det
            upplägg som riksdagen förelagt Ekeskolan att genomföra."
          </note>
          <note>
            Kan Torgny Danielsson säga att föräldrarna har fel?
          </note>
          <note>
            Till detta kan läggas att många av de barn som den här frågan
            berör är autistiska. Hur kan någon tro att det är lämpligt att
            flytta ett autistiskt barn från hemkommunen till visstidsbesök
            på Ekeskolan? Förslaget är alltså olyckligt både för kvarvarande
            elever och för de elever som förväntas besöka skolan på
          </note>
          <note>
            "visstid".
          </note>
          <note>
            Det måste också redas ut hur Ekeskolan ska klara ekonomin när
            intagningen av elever till specialskolan stoppats men verksamheten
            ska drivas vidare för kvarvarande elever i takt med vikande elevantal.
            Inga löften har getts, men förhoppningsvis kan Torgny ge dem här
            nu i kammaren. I takt med att elever går färdigt blir eleverna
            på specialskolan färre, men verksamheten ska fortgå, som vi hörde
            Torgny säga, så länge som något redan intaget barn finns kvar
            på skolan. Risken är därför betydande och det är beklaglig att
            specialskolan Ekeskolan tvingas stänga i förtid av ekonomiska
            skäl.
          </note>
          <note>
            Som nämndes inledningsvis har det inte undersökts om landets
            kommuner har beredskap att fortsättningsvis undervisa barn med
            svåra multifunktionshinder. Jag tycker att det är häpnadsväckande
            att en specialskola kan stängas av ideologiska skäl innan det
            utretts hur alternativen ser ut. Många exempel från verkligheten
            talar för att kommunerns förmåga att ge barn med funktionshinder
            en fullgod skoltid är starkt varierande. Mycket talar också för
            att ju svårare ett barns funktionshinder eller kombinationer av
            funktionshinder är, desto sämre klarar kommunen att möta barnets
            behov.
          </note>
          <note>
            Ekeskolans föräldraförening har hela tiden varit glasklar när
            det gällt att undervisningen i den kommunala skolan ofta inte
            fungerar. Blir det bättre,
          </note>
          <note>
            Torgny Danielsson, försvinner behovet av Ekeskolan och andra
            specialskolor av sig självt, och det kommer att visa sig genom
            att ökat söktryck. Våga låta barnen välja! Fatta inte här i riksdagen
            överhetsbeslut som sedan barn och föräldrar får ta smällarna av!
          </note>
          <note>
            Det är mycket angeläget att kvaliteten i skolan för barn med
            funktionshinder - både med avseende på undervisningens och den
            sociala situationens kvalitet
          </note>
          <note>
            - nu undersöks och följs i detalj. Att tillse detta vore alldeles
            särskilt angeläget för dem som röstade för en stängning av Ekeskolan
            och andra specialskolor.
          </note>
          <note>
            Det är orimligt att tro att man i alla landets 290
          </note>
          <note>
            kommuner ska kunna nå samma kunskapsnivå som finns på en specialskola.
            Jag har inte alls samma tillit som Torgny Danielsson till kommunerna
            när det gäller vare sig deras ambition eller deras förmåga att
            leva upp till de kunskapskrav som kommer att ställas.
          </note>
          <note>
            Kommunerna har inte och kan knappast förväntas mer än i undantagsfall
            klara att bygga upp det kunnande som krävs för de mycket speciella
            behov som de berörda barnen har. En speciallärare i en vanlig
            svensk kommun kanske möter en enda elev med sådana behov som det
            här är fråga om under hela sin lärarbana. Det säger sig självt
            att man då inte kan nå samma nivå på kunskap som specialskolorna
            kan.
          </note>
          <note>
            Kommunerna kommer rimligen att få stora problem med att bära
            kostnadsansvaret för barn med multifunktionshinder vars behov
            kan kosta miljontals kronor. Risken är då att barnen blir betraktade
            som problem, särskilt i tider av hårt ansträngda kommunala skolbudgetar.
          </note>
          <note>
            Ingen ekonomisk analys gjordes vare sig i FUN-
          </note>
          <note>
            KIS-utredningen, i propositionen eller av utbildningsutskottet
            av kommunernas möjligheter att ge blinda eller synskadade barn
            med multifunktionshinder en fullgod utbildning innan beslutet
            att stänga
          </note>
          <note>
            Ekeskolan fattades. Det är hög tid att detta skser nu, när beslutet
            ännu kan rivas upp, om det visar sig att uppdraget - vilket mycket
            tyder på - kan överstiga kommunernas möjligheter.
          </note>
          <note>
            Förslaget att lägga ned Ekeskolan och i framtiden integrera barn,
            med eller mot deras vilja, i den kommunala skolan kom inte som
            ett svar på barns eller föräldrars önskemål eller problembeskrivning.
            Det stammade ur en överideologiskerad och systemfixerad syn på
            skolan. Vinner vi valet så river vi upp stängningsbeslutet, Torgny
            Danielsson.
          </note>
          <note>
            Att döma av propositionen framstår det som tydligt att det är
            två principer som tillåtits att väga tyngre för regeringen och
            socialdemokraterna än barnens och föräldrarnas bästa.
          </note>
          <note>
            Det första är att barnen som sagt mot eller med sin vilja ska
            integreras i den vanliga skolan. Går alla andra barn integrerat
            ska också barn med multifunktionshinder göra det. Det är häpnadsväckande
            att regeringen tydligen anser att integrerad skolgång inte bara
            är en rättighet utan fast mer en skyldighet för barnen att uppfylla.
          </note>
          <note>
            Den andra principen är skolans kommunalisering.
          </note>
          <note>
            Går de flesta andra barn i kommunala skolor ska också blinda
            multifunktionshindrade barn göra det fullt ut. Men det rör sig
            om så få barn med så speciella behov att det inte borde vara problematiskt
            för någon att acceptera deras statliga specialskola. Det är häpnadsväckande,
            tycker jag, att ett vackert enhetligt kommunalt skolsystem kan
            vara viktigare än barns och föräldrars egen vilja.
          </note>
          <note>
            Än konstigare tycker jag att det blir när döva barn får ha kvar
            sina specialskolor. Vilken rättvisa är det?
          </note>
          <note>
            Då accepterar man specialskolor.
          </note>
          <note>
            I propositionen om stängningen av Ekeskolan sades målet vara
            en skola för alla, dvs. en integrerad skola för alla barn. Men
            det målet har man inte satt upp för att göra berörda föräldrar
            och barn till viljes.
          </note>
          <note>
            Tvärtom, många vill inte ha det på det sättet.
          </note>
          <note>
            De inser att ett barn inte är integrerat bara för att det vistas
            i samma byggnad som andra barn om det inte accepteras och inte
            kan delta i lekar, socialt liv, undervisning eller fritidsaktiviteter.
            Många av
          </note>
          <note>
            Ekeskolans barn har tidigare gått formellt integrerade, vilket
            oftast inneburit att de suttit ensamma med en assistent i en skrubb
            helt vid sidan av de övriga barnens liv. Jag har lyssnat till
            barnens berättelser, Torgny Danielsson. De är närvarande, men
            de är inte inkluderade. Tvärtom blir det integrationen som sätter
            fokus på och understryker utanförskapet.
          </note>
          <note>
            På Ekeskolan får barnen kamrater i samma situation. De kan delta
            i skolans aktiviteter och samvaro.
          </note>
          <note>
            De blir delaktiga, de får vänner. Just genom att dessa barn med
            funktionshinder tillåts lära känna och läsa ihop med andra barn
            med samma förutsättningar stärks självkänslan. Det säger barnen
            själva. Vet
          </note>
          <note>
            Torgny Danielsson möjligen bättre? Segregation kan faktiskt vara
            något positivt under förutsättning att den är självvald.
          </note>
          <note>
            Varför ska inte blinda barn med multifunktionshinder ha rätt
            att som alla vi andra gå i skolan med klasskamrater, läsårsvis,
            med möjlighet att planera sin utbildning? Varför ska de mot sin
            vilja bussas mellan hemkommunen och visstidsvistelser på ett resurscentrum
            i stället för att få fullgöra sin utbildning i trygg miljö på
            en specialskola som Ekeskolan? Det är okej att gå på ett idrottsgymnasium,
            men det är inte okej att gå på en specialskola även om man bor
            på internat i bägge fallen.
          </note>
          <note>
            Att en del barn har mycket speciella behov som inte kan klaras
            i varje kommun och att samtliga kommuner heller inte kan nå den
            nivå på specialpedagogik som en nationell specialskola har går
            bara inte att bortse från eller att tycka bort.
          </note>
          <note>
            När Ekeskolan stängs kommer landets kommuner förmodligen tvingas
            att gå samman och bygga upp nya liknande regionala verksamheter
            för ett mindre antal barn med mycket speciella behov. Med mindre
            kommer man inte att klara att möta barnens behov.
          </note>
          <note>
            De kommer då att behöva börja om från början igen eftersom den
            kompetens som i dag finns på Ekeskolan snabbt kommer att skingras
            vid en nedläggning.
          </note>
          <note>
            För att utveckla ny praktisk kunskap är resurscentrumet avhängigt
            av att det bedrivs en löpande undervisning på Ekeskolan. Såväl
            den fasta specialskolan som resurscentrumet på Ekeskolan behövs
            därför.
          </note>
          <note>
            Blinda och synskadade barn med multifunktionshinder saknar i
            dag bra möjligheter eller möjligheter att alls studera vidare
            efter grundskolan, som en av mycket få grupper i landet. Mycket
            få av ungdomarna läser därför vidare. Men dessa ungdomar har precis
            som alla andra rätt att gå vidare i sin utbildning och utvecklas
            i sin egen takt, oavsett ålder.
          </note>
          <note>
            Det är därför vi säger att Ekeskolan bör kompletteras med ett
            riksgymnasium för blinda och synskadade barn med multifunktionshinder.
            Alternativet är att ha det som i dag. För många barn väntar, Torgny
          </note>
          <note>
            Danielsson, förtidspensionering direkt efter grundskolan. Det
            är knappast ett värdigt förhållande. Likväl accepterar inte socialdemokraterna
            tanken på ett riksgymnasium.
          </note>
          <note>
            Jag vill ställa ett antal frågor, fru talman, till
          </note>
          <note>
            Torgny Danielsson.
          </note>
          <note>
            Torgny stod här i talarstolen och konstaterade att det finns
            ett stort behov av kompetensutveckling av lärare. Men det behovet
            finns nu och tar tid att tillfredsställa om det ens är möjligt
            att fullt ut göra det.
          </note>
          <note>
            Vore det då inte rimligt att utbilda först och stänga sedan?
          </note>
          <note>
            Min andra fråga är: Bedömer Torgny Danielsson att varje kommun
            oavsett storlek kan bli bra på varje funktionshinder oavsett hur
            svårt det är och på att möta de barnens behov i skolan?
          </note>
          <note>
            Kan Torgny Danielsson avfärda min oro att barn med funktionshinder
            i än högre grad kommer att bli restposter i kommunala budgetar
            i framtiden och att föräldrarna får ägna hela sin kraft åt att
            slåss för barnens rättigheter mot kommunerna?
          </note>
          <note>
            Jag vill hävda, fru talman, att socialdemokraterna inte förstår
            innebörden av multifunktionshinder -
          </note>
          <note>
            t.ex. vad det innebär för förmågan att kommunicera.
          </note>
          <note>
            Man konstaterar att döva anses ha ett eget språk och att de därför
            har rätt till en egen språkmiljö och därmed till specialskolor.
            För blinda multihandikappade barn finns det också ett eget språk.
            Då menar jag eget i bemärkelsen individuellt i många fall. Man
            använder ett teckenspråk i form av beröring som är individuellt
            för det enskilda barnet och de som jobbar med det barnet. Är inte
            det en egen språkmiljö? Dessutom är det en miljö som är oerhört
            svår att tillfredsställa där hemma. Så varför neka dessa barn
            med eget språk och behov av språkmiljö specialskolor?
          </note>
          <note>
            I betänkandet står det att barnen så långt det är möjligt ska
            erbjudas en anpassad utbildning i hemkommunen. Ja, Torgny Danielsson,
            men om det ej är möjligt och om man därför söker sig till specialskolan,
            vad gör vi då? Alternativen avvecklas ju.
          </note>
          <note>
            Det går inte att bara stå i riksdagens talarstol och dunka konventioner
            i huvudet på barn och föräldrar.
          </note>
          <note>
            Det är självklart att man har rätt att bo kvar hemma, att finnas
            i den kommunala skolan och rätt till integration. Men man har
            inte en skyldighet.
          </note>
          <note>
            Det är inte så att vi på den borgerliga kanten står och tycker
            för egen del. Vi har lyssnat på barn och föräldrar och på hur
            de beskriver behovet av Ekeskolan och andra specialskolor. Vi
            tror oss inte veta bättre än de som är beroende av skolorna.
          </note>
          <note>
            Avslutningsvis: Varför, Torgny Danielsson, anser socialdemokraterna
            att det enda sättet att stärka den kommunala kompetensen för barn
            med funktionshinder är att stänga specialskolorna? Varför ska
            man ställa barn och elever i specialskolor mot de andra barnen
            med liknande behov som finns hemma i kommunerna? Är det inte tvärtom
            så att i ett anständigt samhälle börjar man med att tillgodose
            de mest behövandes behov och anpassar resurserna efter detta?
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 29 mars.)
          </note>
          <note>
            18 § Fordonsfrågor m.m.
          </note>
          <note>
            Föredrogs trafikutskottets betänkande 2000/01:TU9
          </note>
          <note>
            Fordonsfrågor m.m.
          </note>
          <note type="speaker">
            Anf. 185 CHRISTINA AXELSSON (s):
          </note>
          <note>
            Fru talman! Vi ska nu behandla 16 motionsyrkanden från den allmänna
            motionstiden 2000 om olika fordonsfrågor. Utskottet står enigt
            i dessa frågor, men jag vill ändå yrka bifall till trafikutskottets
            betänkande och avslag på samtliga motionsförslag.
          </note>
          <note>
            Fru talman! Sedan motionerna har skrivits har beredning redan
            påbörjats i flera av de frågor som tas upp.
          </note>
          <note>
            Det gäller frågan om chiptrimning. Utredningen
          </note>
          <note>
            Avgasrening 2000 har tagit upp denna fråga. Den utredningen bereds
            för närvarande i Miljödepartementet. Vi i trafikutskottet förutsätter
            att regeringen vid beredningen kommer att överväga de frågor som
            tas upp i motionerna som inrättande av ett certifieringssystem,
            tekniker för att konvertera till mer miljövänliga bränslen, försäkringsmässiga
            konsekvenser samt övriga frågor som tas upp i motionerna.
          </note>
          <note>
            Beredning pågår också vad gäller frågan om administration av
            felparkeringsavgifter. Vi är alla överens om att administrationen
            av dessa avgifter ska ske på ett effektivt sätt. Det ska också
            sägas att Vägverket och Svenska kommunförbundet har sänt en gemensam
            skrivelse till regeringen så sent som i december förra året där
            de föreslår att regeringen vidtar de åtgärder som krävs för att
            överföra handläggaransvaret från Vägverket till kommunerna. Det
            finns alltså ingen anledning för riksdagen att i nuläget ta några
            initiativ i dessa frågor utan vi avvaktar regeringens fortsatta
            beredning.
          </note>
          <note>
            Vad gäller fordonsskyltning håller Vägverket på regeringens uppdrag
            redan på och arbetar med det framtida regelverket. Detsamma gäller
            den av EU-
          </note>
          <note>
            kommissionen föreslagna s.k. gemenskapsmodellen för sådana skyltar.
            Enligt tidsplanen kommer de att redovisa sin uppfattning under
            detta halvår. Det ska även sägas att skyltar av det slag som nämns
            i en av moderatmotionerna redan finns att köpa på tillbehörsmarknaden.
          </note>
          <note>
            Sedan till detta med fordons- och släpvagnsvikter som överensstämmer
            med EG:s körkortsdirektiv. I
          </note>
          <note>
            dag gäller ju att man inte får dra en släpvagn vars vikt överstiger
            bilens tjänstevikt, och den sammanlagda vikten får inte överstiga
            3 500 kilo om man har ett B-
          </note>
          <note>
            körkort. Detta kan få till konsekvens att förare väljer en lättare
            bil och att ekipaget då inte blir lika trafiksäkert. Utskottet
            hävdar här att det är viktigt att regelverket för fordonsvikter
            främjar utvecklingen av trafiksäkra och ändamålsenliga transporter.
            Vi tycker därför att det är angeläget att bestämmelserna följs
            upp med hänsyn till den fordonstekniska utvecklingen och de nya
            rön som kommer från forskningen.
          </note>
          <note>
            Det pågår också ett arbetet inom EU med det här direktivet. Vi
            förutsätter att Sverige aktivt arbetar för en utveckling av ändamålsenliga
            fordons- och körkortsregler.
          </note>
          <note>
            Fru talman! Avslutningsvis kan sägas att flera av dessa frågor
            kommer att diskuteras igen då regeringen har lagt fram förslag
            på områden som tas upp i motionerna. Jag yrkar alltså bifall till
            förslaget i betänkandet.
          </note>
          <note type="speaker">
            Anf. 186 JAN-EVERT RÅDHSTRÖM (m):
          </note>
          <note>
            Fru talman! Som Axelsson sade är trafikutskottets betänkande
            nr 9 ett enhälligt betänkande. Men det föranleder ändå att jag
            begär ordet eftersom utgångspunkterna inte var så positiva i början.
            Betänkandet innehåller bl.a. frågor om chiptrimning och fordonsvikt.
            Jag tänker begränsa mig till att kommentera just de två områdena.
          </note>
          <note>
            Jag börjar med några kommentarer kring chiptrimningen. Som Axelsson
            nämner har den statliga utredningen i sitt betänkande Avgasrening
            2000 föreslagit att det skulle bli straffbelagt att ändra på eller
            på annat sätt göra ingrepp i utsläppsbegränsande anordningar på
            ett motorfordon. Vidare föreslår de att det skulle bli straffbelagt
            att bruka fordon med vetskap om de har ändrats på något sätt.
          </note>
          <note>
            Genom straffbestämmelsen påverkas även möjligheten att marknadsföra
            trimningschip. Detta är viktigt att kunna säga i denna talarstol.
            Jag säger inte, som Axelsson, att beredning pågår och att ärendena
            redan har börjat bearbetas i Regeringskansliet. Det är därför
            jag vill gå upp och säga några ord, med tanke på rädslan för det
            jag vet ligger på regeringens bord.
          </note>
          <note>
            Det här föranleder en mängd farhågor från oppositionen, och det
            finns många motionärer. Vi kan märka att det finns ett flertal
            motioner, bl.a. från moderater, som har blivit behandlat i det
            här betänkandet.
          </note>
          <note>
            Utredningens förslag är direkt teknikfientligt och skulle lägga
            en utvecklingsfientlig hand över nya innovationer eftersom det
            skulle stoppa den kreativitet som i dag finns i de företag som
            utvecklar sådana här motorchip.
          </note>
          <note>
            Det finns naturligtvis en mängd anledningar till att utveckling
            och försäljning av trimningschip ska vara tillåtet - om än under
            ordnade former. Det finns alla möjligheter att ha ett certifieringssystem,
            som Axelsson också nämnde, för tillverkning av chip för att bevaka
            att de olika chipen håller den kvalitet som de utlovar och att
            avarter inte kommer ut på marknaden.
          </note>
          <note>
            Ett certifieringssystem kan också vara en möjlighet när det gäller
            att klara försäkringsfrågor för fordon som kommer att avvika från
            fabrikens normer för motorer. Det är viktigt för att det inte
            ska bli ett monopol på den här marknaden. Många företag som i
            dag arbetar intensivt inom det här området har tagit fram bra
            produkter, produkter som bl.a. möjliggör att man kan köra på bättre
            bränslen ur miljösynpunkt. En minskad bränsleförbrukning är ett
            viktigt mål som många företag har som ledstjärna när de utvecklar
            dessa chip. Detta måste uppmuntras genom de positiva skrivningar
            betänkandet nu har fått.
          </note>
          <note>
            Det är glädjande att utskottet har kommit fram till en annan
            ståndpunkt än vad utredningen gjorde och därmed bejakar intentionerna
            i ett antal motioner.
          </note>
          <note>
            Utskottet säger i det här betänkandet att man är för ett främjande
            av teknikutveckling och förutsätter att regeringen vid sin beredning
            av Avgasrening 2000 tar hänsyn till detta. Det är bra.
          </note>
          <note>
            Fru talman! Från moderat sida känner vi oss nöjda med detta ställningstagande
            i utskottet och har därför inte ansett att vi behöver reservera
            oss till förmån för de moderata motionerna. Intentionerna är ändå
            tillgodosedda.
          </note>
          <note>
            Den andra del som jag vill ta upp i det här betänkandet, ställningstagandet,
            gäller fordonsvikter. Det är intressant och trevligt, fru talman,
            att få höra Axelsson i talarstolen i dag prata sig varm om den
            teknikutveckling som har skett på fordonsområdet. Det var annat
            ljud i skällan i fjol. Det fanns ingen tanke på att se på dessa
            regler. Nu finns det äntligen det. Efter att i ett par år ihärdigt
            ha drivit frågan om att körkortsreglerna för att framföra fordon
            med släpkärra måste ses över kan jag nu konstatera att även majoriteten
            insett detta.
          </note>
          <note>
            Vi har i dag ett regelsystem runt användandet av fordon med tillkopplad
            släpkärra som inte överensstämmer med dagens tekniska utveckling
            för fordon.
          </note>
          <note>
            Att det sedan är näst intill omöjligt för människor som någon
            enstaka gång använder släpkärra att förstås sig på reglerna är
            ytterligare ett skäl för att något måste göras.
          </note>
          <note>
            Att som i dag ha ett regelsystem som gör att det i många fall
            är förbjudet att använda en större och säkrare bil framför en
            mindre och svagare när man drar en släpkärra finns det ingen acceptans
            för hos det svenska folket. Det är därför glädjande att utskottet
            i år äntligen har insett att något måste göras. Tyvärr fanns inte
            den insikten tidigare år när vi påpekade samma missförhållanden.
            Man får vara glad för att insikten till slut infinner sig även
            hos regeringspartiet i den här frågan.
          </note>
          <note>
            Det hade givetvis kunnat anses vara en full framgång om vi hade
            fått ett tillkännagivande på den här punkten. Men den erfarenhet
            vi har i trafikutskottet när det gäller hur regeringen behandlar,
            eller snarare inte behandlar, tillkännagivanden, är att kanske
            inte ens det hade givit ett snabbare resultat.
          </note>
          <note>
            Det är ändå ett steg på rätt väg när utskottet uttalar att man
            förutsätter att Vägverket tar initiativ till att se över bestämmelserna
            om fordonsvikter. Och vi får ha vår tilltro till Vägverket i denna
            fråga så här långt fortsättningsvis och hoppas att någonting positivt
            händer i frågan snarast.
          </note>
          <note>
            Fru talman! Med dessa förklaringar och de förändringar som vi
            fått i utskottets betänkande anser vi att vi inte behövde ha någon
            reservation, utan vi har nöjt oss med utskottets ställningstagande.
            Därmed kan också jag yrka bifall till förslaget i utskottets betänkande.
          </note>
          <note type="speaker">
            Anf. 187 CHRISTINA AXELSSON (s) replik:
          </note>
          <note>
            Fru talman! Jag förutsätter självklart att Jan-Evert
          </note>
          <note>
            Rådhström på något sätt via sitt parti har remissbehandlat utredningen
            Avgasrening 2000 så att man på så sätt har kunnat lägga fram alla
            de synpunkter angående chiptrimning som Jan-Evert Rådhström har
            gett oss här i kammaren. Det är ju på det sättet som vi normalt
            sett använder oss av vår möjlighet att påverka. På så sätt kommer
            dessa synpunkter också att tas med i den fortsatta beredningen
            av ärendet.
          </note>
          <note>
            Anf. 188 JAN-EVERT RÅDHSTRÖM (m)
          </note>
          <note>
            replik:
          </note>
          <note>
            Fru talman! Jag har inte alla detaljer när det gäller själva
            remissbehandlingen tidigare av den här beredningen. Men det är
            viktigt att jag står i den här talarstolen och framför de moderata
            synpunkterna som vi också har fått en majoritet, ett enigt utskott,
            för i betänkandet som kommer att påverka det fortsatta arbetet.
            Och det tycker jag är positivt. Men det bör markeras från kammaren.
          </note>
          <note type="speaker">
            Anf. 189 CHRISTINA AXELSSON (s) replik:
          </note>
          <note>
            Fru talman! Jo, självklart. Det är också viktigt att vi ser till
            att vi följer upp dessa frågor på alla de olika sätt vi kan. Då
            ser man att det gäller att vara ihärdig och vara med för att påverka
            så att utvecklingen går framåt.
          </note>
          <note>
            När det sedan gäller fordonsvikterna är det glädjande att det
            är flera som tar åt sig äran av att vi har ett enigt utskott.
            Jag tror att vi alla har haft personer i våra partier som har
            jobbat med dessa frågor, och vi kommer säkert att ha det i framtiden
            också.
          </note>
          <note>
            Anf. 190 JAN-EVERT RÅDHSTRÖM (m)
          </note>
          <note>
            replik:
          </note>
          <note>
            Fru talman! Det är precis som Christina Axelsson säger, att det
            är viktigt att man ihärdigt jobbar med frågorna. Och det är precis
            det som Moderata samlingspartiet har fått göra när det gäller
            fordonsvikter.
          </note>
          <note>
            Tyvärr har det dröjt för länge. Men vi är glada att vi nu äntligen
            är eniga och att Socialdemokraterna har följt oss i den här frågan.
            Så ni får gärna ta åt er och känna er glada över att det är ett
            enigt utskott. Vi kommer även i andra frågor att fortsätta att
            driva på för att få er med så att vi får ett enigt utskott.
          </note>
          <note type="speaker">
            Anf. 191 HARALD BERGSTRÖM (kd):
          </note>
          <note>
            Fru talman! Det hände för en kort tid sedan att en god vän till
            mig lånade en av kommunens etanoldrivna bilar. Han är kommunanställd.
            På en raksträcka utanför Växjö gjorde han en omkörning och märkte
            då att bilen hade något alldeles extra. Han var djupt imponerad
            över vilket krut det var i den etanoldrivna bilen.
          </note>
          <note>
            För att kunna köra på etanol, s.k. E 85, och få motorn att gå
            riktigt med väl kontrollerade emissionsvärden måste motorn vara
            konverterad eller chiptrimmad för det bränslet, dvs. att man har
            anpassat funktioner som bränsleinsprutning, tändning, m.fl.
          </note>
          <note>
            till optimal funktion för just den motorn, oftast med lägre emissioner
            och utsläpp än originalmotorn.
          </note>
          <note>
            Fru talman! I dag har statsministern invigt en helt ny fabrik
            i Norrköping för storskalig tillverkning av just etanol för motordrift.
          </note>
          <note>
            Om vi ska få ett snabbt genomslag för etanoldrift av många bilar
            måste den befintliga bilparken kunna anpassas för detta bränsle.
            Vanligtvis bryr sig inte biltillverkarna särskilt mycket om de
            redan levererade bilarna mer än avseende reservdelar. De satsar
            på nybilsproduktionen. Och om vi ska vänta på de nya bilmodellerna
            för både bensin- och etanoldrift kommer det att ta 15-20 år innan
            en betydande del av bilbeståndet är anpassat. Som exempel behöver
            man bara nämna att vi fortfarande har inemot 1,6 miljoner bilar
            utan katalysator trots att kravet på att nya bilar ska ha katalysator
            infördes i slutet av 1980-talet. Jag vill minnas att det var 1988.
          </note>
          <note>
            De flesta tror att chiptrimning handlar enbart om att krama mesta
            möjliga effekt ur motorn utan hänsyn till hela fordonets konstruktion,
            utsläpp och garantier m.m. Chiptrimning innebär optimering av
            motorns funktion under väl definierade förhållanden. Men, säger
            någon, då borde väl bilfabrikanterna kunna leverera motsvarande
            chips eller trimsatser? Jo visst.
          </note>
          <note>
            Men, vi måste då komma ihåg att ett fordon som bilfabrikanten
            levererar ofta har ett slags genomsnittsutförande som kanske ska
            kunna köras på dåliga bränslen under förhållanden som råder i
            Sibirien likaväl som i Centralafrika eller på bränslen på hemmamarknaden
            i Västeuropa.
          </note>
          <note>
            Fru talman! För att i någon mån lära mig vad den här verksamheten
            handlar om har jag vid flera tillfällen besökt företaget BSR Sportsman
            i Växjö, som troligen är störst i Sverige på chiptrimning. BSR
            har anlitat MTC, Motortestcenter i Jordbro, som är
          </note>
          <note>
            Svensk Bilprovnings dotterföretag och ackrediterat för fordonscertifiering
            i Sverige. Där har man testat sina chips i olika bilmärken och
            modeller och fått de egna testresultaten bekräftade och därmed
            den egna testutrustningen verifierad.
          </note>
          <note>
            Man har visat att man har minst lika bra eller bättre utsläppsvärden
            än bilens ursprungsutrustning ger.
          </note>
          <note>
            Samtidigt har man ofta visat en lägre bränsleförbrukning och
            därmed lägre koldioxidutsläpp trots större motorstyrka.
          </note>
          <note>
            BSR efterlyser certifiering så att seriösa företag får chansen
            att utveckla och sälja chips för att byta till alternativa bränslen
            på befintlig bilmarknad men också för att kunna konkurrera med
            bilfabrikanterna om optimering.
          </note>
          <note>
            När jag skrev motion T439 handlade det för mig om det grundläggande
            för oss som politiker. Vi ska tillrättalägga förhållandena så
            att seriösa företag på en fri marknad kan konkurrera oavsett bransch
            och storlek. Ja så att t.o.m. små företag kan konkurrera med de
            stora bilfabrikanterna.
          </note>
          <note>
            Utredningen Avgas 2000, som vi nu diskuterar, är nu under beredning
            till proposition. I den föreslås en helt annan väg, en för mig
            och oss kristdemokrater helt oacceptabel väg. Man vill genom att
            förbjuda chiptrimning skapa ett slags monopolsituation för bilfabrikanterna
            och därmed tränga undan en konkurrens som bevisligen skapar sysselsättning
            för ganska många och ger möjlighet till snabbare anpassning för
            alternativa bränslen. Det räcker med att bläddra igenom tyska
            motortidskrifter för att inse detta faktum. I
          </note>
          <note>
            Tyskland har man förstått detta. Där är verksamheten certifierad
            och därmed godkänd. Ska då vi i Sverige gå motsatt väg och förbjuda
            och kriminalisera?
          </note>
          <note>
            Fru talman! Jag ser med tillförsikt fram emot att regeringen
            i den proposition som man nu förbereder tar upp vårt motionsförslag
            om ackreditering och certifiering av denna verksamhet till nytta
            för miljö och näringsliv.
          </note>
          <note>
            Och, Christina Axelsson, BSR i Växjö har också gett ett remissvar
            på utredningen. Där kan regeringen få veta hur det bör fungera.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 29 mars.)
          </note>
          <note>
            19 § Arbetstid och ledighet från anställning m.m.
          </note>
          <note>
            Föredrogs arbetsmarknadsutskottets betänkande 2000/01:AU9
          </note>
          <note>
            Arbetstid och ledighet från anställning m.m.
          </note>
          <note type="speaker">
            Anf. 192 CHRISTEL ANDERBERG (m):
          </note>
          <note>
            Fru talman! Det är en händelse som ser ut som en tanke att vi
            vid denna tid på dygnet står och debatterar en generell förkortning
            av arbetstiden, vilket en majoritet i utskottet förordar. Det
            är alltså en politik som får så absurda konsekvenser att politikerna
            inte har en tanke på att själva leva upp till de lagbestämmelser
            man vill stifta för folket.
          </note>
          <note>
            I 15 års tid har arbetstidsfrågan utretts utan att avsätta några
            större spår i lagstiftningen. Och nu ska den utredas på nytt av
            den nya arbetstidskommitté som regeringen beslutade tillsätta
            i december förra året. Och så har man lyckats begrava denna politiskt
            heta potatis i ytterligare några år. Vi moderater beklagar regeringens
            senfärdighet med att sätta ned foten i frågan. Den leder till
            att nödvändiga reformer som skulle kunna leda till ökad flexibilitet,
            till fromma för både arbetstagare och arbetsgivare, inte kommer
            till stånd.
          </note>
          <note>
            En arbetsgrupp under ledning av s-kvinnornas ordförande Inger
            Segelström lade fram rapporten
          </note>
          <note>
            Kortare arbetstid - för och emot för ett år sedan.
          </note>
          <note>
            Arbetsgruppen uttalade, till synes enigt, att det finns ett antal
            risker och negativa konsekvenser förknippade med en arbetstidsförkortning
            och gjorde bedömningen att tvingande lagstiftning varken är en
            realistisk eller en önskvärd lösning. Därmed hoppades vi moderater
            att frågan om en lagstiftad arbetstidsförkortning skulle ha varit
            avförd från den politiska dagordningen för överskådlig tid. Vi
            trodde att förnuftet hade segrat till sist. Vi förbisåg att förnuft
            inte är vad som präglar Vänstern och Miljöpartiet.
          </note>
          <note>
            En analys som Kommunförbundet har gjort visar att en allmän arbetstidsförkortning
            till 35 timmar skulle leda till en försämring av kommunernas ekonomi
            med 10 miljarder kronor och innebära färre anställda i vården,
            skolan och omsorgen.
          </note>
          <note>
            Konjunkturinstitutet hade på arbetsgruppens uppdrag räknat på
            konsekvenserna av en lagstadgad arbetstidsförkortning, och KI
            bedömer att en sådan reform ger lägre tillväxt och högre skatt
            och trots detta minskade resurser till den offentliga sektorn.
          </note>
          <note>
            Det skulle göra det svårt att klara den växande försörjningsbörda
            och de ökade krav på offentlig service som en allt äldre befolkning
            medför. KI bedömer att den ekonomiska tillväxten kommer att minska
            lika mycket som arbetstiden sänks. Redan en sänkning av arbetstiden
            med 2,5 timmar/vecka beräknas minska hushållens disponibla inkomster
            med 20 000 kr per person i arbetskraften. Våra framtida pensioner
            kommer också att bli väsentligt lägre. Kortare arbetstid skulle
            alltså slå hårt mot den svenska välfärden.
          </note>
          <note>
            Förespråkarna för en arbetstidsförkortning brukar framhålla att
            40-timmarsnormen för heltidsarbete infördes redan 1973 och att
            det nu är dags för Sverige att sänka den, såsom man har gjort
            i vissa andra länder. Det är bara det att 30-timmarsveckan redan
            är införd i Sverige om man ser till faktiskt arbetad tid, fast
            i vårt land har vi valt att ta ut ökad ledighet i andra former
            än genom kortare arbetsdag. Sverige har längre lagstadgad semester
            än de flesta andra länder.
          </note>
          <note>
            Vi har också generösa regler för sjukfrånvaro, föräldraledighet
            samt ledighet för studier och facklig verksamhet m.m. som saknar
            motstycke i andra jämförbara länder.
          </note>
          <note>
            Enligt SCB:s befolkningsprognoser ökar antalet svenskar i pensionsåldern
            med drygt 700 000 fram till år 2030 samtidigt som antalet personer
            i arbetsför ålder minskar med ca 300 000. En befolkningsminskning
            har Sverige inte sett sedan digerdöden och massutvandringen till
            Amerika på 1800-talet - och då bara enstaka år. Vad vi nu ser
            är en långsiktig trend.
          </note>
          <note>
            Följden blir att arbetskraft kommer att bli en bristvara, den
            ekonomiska tillväxten är i fara, allt färre tvingas bära en växande
            försörjningsbörda och den offentliga sektorns finanser hotas.
          </note>
          <note>
            Till detta kommer att den svenska arbetsmarknaden redan i dag
            har problem med bristyrken och flaskhalsar. Det råder stor brist
            på t.ex. civilingenjörer, IT-experter och läkare. Vad händer om
            arbetstiden förkortas med fem à tio timmar i veckan för dem?
          </note>
          <note>
            Enligt SAF:s rekryteringsenkät hösten 1999 uppger sju av tio
            företag att de haft stora svårigheter att rekrytera personer med
            rätt kompetens. Tre av tio företag uppger att svårigheterna att
            rekrytera har lett till att planerad expansion har förhindrats.
            Detta innebär att 40 000 företag inte har kunnat växa enligt sina
            planer.
          </note>
          <note>
            200 000 hushåll i Sverige kan inte leva på sin lön utan är beroende
            av socialbidrag för sin försörjning trots arbete. Det finns beräkningar
            som visar att en generell arbetstidsförkortning skulle fördubbla
            antalet hushåll som är bidragsberoende. En kortad arbetstid skulle
            bli ett dråpslag mot låginkomsttagarna.
          </note>
          <note>
            Arbetslivsinstitutet gjorde, också på Näringsdepartementets uppdrag,
            en sammanställning av aktuell forskning och utveckling i arbetstidsfrågan.
            Av rapporten till arbetsgruppen Arbetstidsförändringar -
          </note>
          <note>
            möjligheter och konsekvenser framgår bl.a. att forskningen visar
            att arbetstidsförkortning har ingen eller liten effekt på arbetslösheten.
            Forskningen kan inte påvisa konkreta hälsoförbättringar annat
            än när arbetet är särskilt hårt och enformigt. Lokala försök visar
            att sjukfrånvaron inte påverkas av en arbetstidsförkortning.
          </note>
          <note>
            Förespråkarna av en generell arbetstidsförkortning lanserade
            det först som en metod för att komma till rätta med arbetslösheten
            - vi skulle dela på jobben.
          </note>
          <note>
            Sedan all forskning och alla empiriska försök visat att detta
            argument inte håller har man svängt om till att saluföra arbetstidsförkortningen
            av förmenta hälsoskäl - människor upplever att de jobbar för mycket
            och de stressrelaterade sjukdomarna ökar. Men detta argument håller
            inte heller. Människor kommer inte att må bättre om de ska utföra
            samma arbete på 25 %
          </note>
          <note>
            kortare tid. Om de stressrelaterade sjukdomarna främst bland
            de anställda i den offentliga sektorn ska kunna minska är det
            avgörande att de 10 miljarder, som Kommunförbundet har kostnadsberäknat
            en generell arbetstidsförkortning till, i stället används till
            att garantera att det finns ett rimligt antal anställda som kan
            dela på arbetsuppgifterna.
          </note>
          <note>
            I en artikel i Svenska Dagbladet den 13 december förra året under
            rubriken "Kvinnor i offentliga jobb far illa" säger RFV:s generaldirektör
            Anna Hedborg att det är kvinnorna som står för hela den kraftiga
            uppgången av långtidssjukskrivningarna, bl.a. av psykosociala
            skäl, och att det handlar om kvinnor i den offentliga sektorn
            som far illa på sina jobb. Hon säger också att de offentliga arbetsgivarna
            är sämre på arbetsmiljö än de privata. Det finns alltså en rad
            andra åtgärder än sänkt arbetstid som borde vidtas.
          </note>
          <note>
            Det handlar bl.a. om att delegera ansvar, att korta beslutsvägarna,
            att ge de anställda större inflytande över den egna arbetssituationen,
            att ge dem en rimlig karriär- och löneutveckling.
          </note>
          <note>
            LO-kongressens beslut att kräva en sjätte semestervecka, som
            ska kunna tas ut i form av hela dagar, del av dag eller enstaka
            timmar är visserligen mer modest än övriga förslag som nu florerar
            i den allmänna debatten i det att det motsvarar ungefär 12
          </note>
          <note>
            minuter kortare arbetsdag. 12 minuter kan knappast medföra bättre
            hälsa, mindre stress och ökad välfärd som LO hävdar. Däremot innebär
            även detta förslag ett mindre antal arbetade timmar, i ett läge
            där allt färre i yrkesverksam ålder ska försörja allt fler äldre.
          </note>
          <note>
            En annan invändning vi har är att det finns många verksamheter
            där det skulle uppstå betydande olägenheter om de anställda fick
            en ovillkorlig rätt att ta ledigt när som helst.
          </note>
          <note>
            Den moderata politiken syftar till att flytta makten över arbetstiden
            från politikerna till de enskilda individerna och deras arbetsgivare.
            Forskningen och den mångfald av attitydundersökningar som har
            gjorts visar entydigt att det inte finns något arbetstidsmått
            som passar alla. Människor är olika och prioriterar olika. En
            och samma individ har olika önskemål och behov under olika skeden
            i livet. Verksamheterna har också olika behov som t.ex. säsongsanpassad
            eller kundanpassad arbetstid.
          </note>
          <note>
            Vi föreslår därför att anställningsförhållandena regleras genom
            individuella avtal mellan arbetsgivaren och den anställde. Härigenom
            skapas mer flexibla arbetstidslösningar. Det skapar förutsättningar
            för det moderna arbetslivet som är bättre anpassat både till de
            enskilda arbetstagarnas olika önskemål och behov och till verksamheternas
            olika krav.
          </note>
          <note>
            Gärna kortare arbetstid, men det ska vara den enskildes val efter
            överenskommelse med arbetsgivaren! Vi förespråkar kraftigt sänkt
            skatt på arbete. Det är en politik som gör det möjligt för den
            som vill korta sin arbetstid att leva även på en deltidslön.
          </note>
          <note>
            Fru talman! Vi står givetvis bakom alla moderata reservationer,
            men för tids vinnande yrkar jag bifall till reservation 1.
          </note>
          <note>
            Anf. 193 CAMILLA SKÖLD JANS-
          </note>
          <note>
            SON (v):
          </note>
          <note>
            Fru talman! Att debattera arbetstid denna tid på dygnet stärker
            argumenten för en förkortning av arbetstiden.
          </note>
          <note>
            Arbetstidsfrågan är komplex och berör familj, fritid, arbete,
            produktion osv. När man läser betänkandet slås man av alla dessa
            kommittéer och utredningar som under de senaste åren har utrett
            frågan utan att det så mycket egentligen har fallit ut i praktisk
            handling. Förhoppningsvis ska den senaste Arbetstidskommittén,
            som nu startar sitt arbete, komma fram till förslag som kan realiseras
            i verkligheten, förslag som reellt stärker arbetstagarinflytandet
            och också jämställdheten mellan män och kvinnor.
          </note>
          <note>
            Läser man partiernas motioner och reservationer finns där, åtminstone
            till det yttre, en enighet om att individens, arbetstagarens,
            inflytande ska stärkas och det finns också till det yttre en enighet
            om att det måste finnas någon form av lagstiftning till skydd
            för människors liv och hälsa. Men längre än till det yttre sträcker
            sig inte enigheten.
          </note>
          <note>
            Exempelvis säger sig moderaterna å ena sidan vilja ha skyddsföreskrifter
            via arbetsmiljölagen, men å andra sidan är man inte ens beredd
            att ha någon som helst lagstiftning som t.ex. begränsar övertidsuttag,
            trots att man vet att just övertidsuttag är ett enormt problem
            på dagens arbetsmarknad. Detta om något avslöjar värdet och skyddsnivån
            i den lagstiftning som man förordar från moderat håll.
          </note>
          <note>
            Förhoppningsvis ska det ändå finnas en majoritet för ett stärkt
            arbetstagarinflytande och förhoppningsvis finns det också en majoritet
            som är beredd att ta strid för jämställdhetsperspektivet i arbetstidsfrågan.
          </note>
          <note>
            Ser man till upplägget för den senaste Arbetstidskommitténs arbete
            innebär tidsplanen att man i ett första steg tar upp tråden från
            det fackliga initiativet, alltså LO-TCO-SACO:s tanke om att arbetstagaren
            själv ska bestämma hur hon eller han vill ta ut delar av sin semester.
            Därefter kommer man i steg 2 in på frågor om arbetstidsförkortning.
            Det är en helt logisk tidsplan, eftersom det fackliga initiativet
            inte innebär någon egentlig arbetstidsförkortning, och det är
            ett upplägg som innebär att frågan om hur en arbetstidsförkortning
            kan genomföras är helt öppen.
          </note>
          <note>
            Vänsterpartiets ståndpunkt är väl känd. Vi förordar en arbetstidsförkortning
            via en förändring i den norm som finns i arbetstidslagen, en norm
            som har gällt sedan början av 1970-talet och som diskriminerar
            kvinnor. Med den fördelning som vi fortfarande har när det gäller
            det oavlönade arbetet, som ju också måste utföras för att samhället
            ska fungera, har kvinnor i dag inte samma möjligheter som män
            att arbeta heltid med avlönat arbete.
          </note>
          <note>
            Effekterna av detta är väl kända. Det ökar ytterligare löneskillnaderna
            som i sin tur påverkar nivåer i socialförsäkringssystem och pensionssystem.
            Vi vet att deltidare har sämre tillgång till kompetensutveckling
            och sämre möjligheter till befordran osv., eller annorlunda uttryckt
            är det alltså kvinnor som får betala för att vi har en norm som
            inte tar någon hänsyn till det oavlönade arbetet.
          </note>
          <note>
            En förändring av heltidsnormen innebär ju inte att alla ska ha
            samma arbetstider eller att alla ska tvingas att gå ned i tid.
            Någon tanke om någon sorts tvingande lagstiftning har jag aldrig
            hört framföras av någon facklig organisation eller något politiskt
            parti. Arbetstidslagen ger i själva verket möjligheter till all
            flexibilitet och variation som tänkas kan. Det är bara att se
            efter på arbetsmarknaden hur det faktiskt ser ut.
          </note>
          <note>
            Arbetstidsförkortning handlar inte om någon ny lag, det handlar
            om att ge ett redskap för arbetstagarna att i förhandling med
            arbetsgivarna hitta lösningar där arbetstagarna går ned i arbetstid.
          </note>
          <note>
            Utan lagstiftning är det starka fackföreningar eller starka individer
            som kan ro hem arbetstidsförkortningar, medan andra med sämre
            förhandlingsläge aldrig kommer att få till stånd arbetstidsförkortningar
            med något verkligt innehåll. Även i situationer där man via avtal
            förhandlar sig fram till en arbetstidsförkortning handlar det
            oftast om utbyte mot t.ex. flexibilitet på arbetsgivarens villkor
            och/eller uteblivna löneökningar.
          </note>
          <note>
            Historien visar och dagens situation visar att ska en arbetstidsförkortning
            komma alla till del, även kvinnor inom vården, är det nödvändigt
            med ett politiskt beslut i ryggen.
          </note>
          <note>
            Om man genomför en arbetstidsförkortning på vårt sätt innebär
            det att man kan göra det i ett politiskt sammanhang där man också
            kopplar på beslut som gör att man undviker stress, underlättar
            nyanställning, sänker arbetsgivaravgifter för att underlätta omställningen
            och som gör att arbetstagarna inte behöver avstå från hela sitt
            löneutrymme vid en arbetstidsförkortning.
          </note>
          <note>
            I det här sammanhanget vill jag också passa på att referera till
            JämO:s uppfattning. JämO yttrade sig över den senaste arbetstidsgruppens
            arbete. JämO
          </note>
          <note>
            säger att den nuvarande normalarbetstiden inte passar kvinnor
            lika bra som män och att deltidsarbete har blivit en strategi
            för att kvinnor ska kunna utföra både betalt och obetalt arbete,
            en strategi som underlättar för män att arbeta heltid.
          </note>
          <note>
            JämO har också kommenterat förslag om flexibelt uttag eller en
            extra semestervecka och konstaterar att ett sådant uttag av arbetstidsförkortningen
            med stor sannolikhet leder till att kvinnor anpassar sig än mer
            till familjen. Den extra semesterveckan behöver inte förändra
            manligt uppbyggda hierarkier i arbetslivet eller vanor i privatlivet.
            JämO konstaterar vidare att det från jämställdhetssynpunkt finns
            starka skäl för en förkortning av den dagliga arbetstiden.
          </note>
          <note>
            Med andra ord bekräftar Jämställdhetsombudsmannen synsättet att
            från jämställdhetssynpunkt är det att föredra att en arbetstidsförkortning
            genomförs via förändring av normen i arbetstidslagen.
          </note>
          <note>
            En annan aspekt som tangerar normalarbetstiden är problematiken
            med deltidsarbetslöshet. Där finns det stor samstämmighet om att
            det är ett gissel som man måste komma till rätta med, och det
            pågår ett arbete, både på EU-nivå, som tar fasta på diskrimineringsaspekten,
            och på nationell nivå med ökade krav på arbetsgivaren att tillhandahålla
            heltidstjänster. Vi från Vänsterpartiet menar att fasta heltidsjobb
            ska vara regel, och undantag, i den mån de förekommer, ska vara
            mycket väl motiverade.
          </note>
          <note>
            Även i denna fråga finns det en tydlig jämställdhetsaspekt. Det
            är kvinnor som i stor utsträckning får utgöra en buffert och stå
            för en flexibilitet på arbetsmarknaden som också innebär otrygghet.
            Det handlar då om försämringar i anställningstryggheten men också
            om att arbetsgivaren skapar en flexibilitet i sin verksamhet genom
            att erbjuda deltidsanställningar.
          </note>
          <note>
            Om man leker med tanken att en manligt dominerad arbetsplats,
            t.ex. Domnarvet i Borlänge eller Saab
          </note>
          <note>
            Scania i Södertälje, skulle erbjuda 75-procentiga tjänster till
            reparatörer eller tekniker så skulle män aldrig acceptera detta.
            Därför är frågan om deltidsarbetslöshet en viktig jämställdhetsfråga.
          </note>
          <note>
            Fru talman! Timmen är sen. Jag tänkte avsluta med att ta upp
            frågan om rörlighet på arbetsmarknaden. Det är ett begrepp som
            vi hör dagligen och stundligen, inte minst när vi diskuterar vårt
            medlemskap i EU. En relevant fråga är: Rörlighet på vems villkor?
          </note>
          <note>
            Från Vänsterpartiet har vi en motion som handlar om vikten av
            rörlighet och vikten av att kombinera denna rörlighet med anställningstrygghet,
            där vi vill underlätta för anställda att få tjänstledigt för att
            prova annat arbete. Det är beklagligt att utskottet inte ställer
            sig bakom ett tillkännagivande med den inriktningen, för det vore
            ett bra sätt att bidra till en positiv rörlighet.
          </note>
          <note>
            Med detta vill jag yrka bifall till vår reservation
          </note>
          <note>
            12.
          </note>
          <note type="speaker">
            Anf. 194 CHRISTEL ANDERBERG (m) replik:
          </note>
          <note>
            Fru talman! Camilla Sköld Jansson satt ju med i den Segelströmska
            arbetstidsgruppen, som lade fram rapporten Kortare arbetstid -
            för eller emot, och har såvitt jag förstår skrivit under på att
            en tvingande lagstiftning varken är en realistisk eller en önskvärd
            lösning.
          </note>
          <note>
            Det finns mycket intressant att läsa i rapporten.
          </note>
          <note>
            Bl.a. står det att sänkt arbetstid i första hand tenderar att
            komma till stånd i branscher med ett relativt högt löneläge, medan
            intresset och möjligheterna att driva frågan om en arbetstidsförkortning
            är mindre i låglönebranscher och i verksamheter där många jobbar
            deltid. I stället är det prioriterat att få upp lönenivån och
            få möjlighet att öka sysselsättningsgraden.
          </note>
          <note>
            Det här, Camilla Sköld Jansson, visar hur människor själva prioriterar.
            Tycker ni i Vänsterpartiet att ni måste sätta er som förmyndare
            över vuxna människor därför att dessa människor prioriterar fel
            om de själva får bestämma hur de ska jobba och hur mycket de ska
            jobba? Bortser ni från att det finns 200 000
          </note>
          <note>
            hushåll i vårt land som inte klarar sig utan socialbidrag, trots
            att man har jobb, och att er arbetstidsförkortning kan komma att
            fördubbla detta antal? Är det faktorer som ni inte alls bryr er
            om?
          </note>
          <note>
            Anf. 195 CAMILLA SKÖLD JANSSON (v)
          </note>
          <note>
            replik:
          </note>
          <note>
            Fru talman! Att via lagstiftning och normer förstärka arbetstagarnas
            möjligheter till arbetstidsförkortning är, med ett moderat uttryck,
            att öka valfriheten. Gör man det inte via lagstiftning utan via
            avtal får man precis det som Christel Anderberg talar om, att
            manligt dominerade verksamheter kan ro i land arbetstidsförkortningar,
            medan kvinnligt dominerade verksamheter, t.ex. vården, aldrig
            får detta utrymme.
          </note>
          <note>
            Även om kvinnorna så skulle avstå från hela sina löneökning för
            en arbetstidsförkortning, skulle det inte leda till någon förändring.
          </note>
          <note>
            En tvingande lagstiftning har över huvud taget aldrig diskuterats,
            vare sig från fackligt håll eller från något politiskt parti.
            Det handlar i stället om en förändring av normen i arbetstidslagen,
            och den är inte tvingande.
          </note>
          <note>
            Jag tror att moderaterna vet hur arbetstidslagen fungerar, att
            den är normgivande. Sedan är det i förhandlingar mellan parterna
            som man bestämmer vilket avtal man ska ha, hur arbetstiden ska
            förläggas och hur lång arbetstiden ska vara. Vi har aldrig haft
            en tvingande arbetstidslagstiftning, och det tycker jag är en
            grundläggande kunskap som man borde ha även från moderat håll.
          </note>
          <note type="speaker">
            Anf. 196 CHRISTEL ANDERBERG (m) replik:
          </note>
          <note>
            Fru talman! Arbetstidslagen är ju tvingande för de arbetsgivare
            som inte har kollektivavtal, och de är rätt så många. För dem
            är den tvingande till sista kommatecknet.
          </note>
          <note>
            Låt mig fortsätta att läsa ur rapporten. Ni har ju lite bekymmer
            med att en lagstiftad arbetstidsförkortning kommer att leda till
            att det blir problem med att upprätthålla den offentliga välfärden
            exempelvis inom vården, skolan och omsorgen. Men då skulle man
            kunna komplettera dessa verksamheter genom att de personer som
            har fått sin arbetstid förkortad lägger in ett visst mått av frivilligt
            arbete. Så står det faktiskt på s. 52.
          </note>
          <note>
            Ska man tolka detta som att ni lagstiftningsvägen vill förhindra
            människor att ha betald arbetstid och i stället mer eller mindre
            tvinga ut dem i frivilligt oavlönat arbete? Hur går det då med
            svårigheten att kombinera jobb och arbetsliv? Hur går det då med
            jämställdheten? Hur går det då med möjligheterna till rekreation
            och ökad samvaro med barnen? Det här är ju en ekvation som ni
            själva måste inse inte går ihop, framför allt med tanke på den
            demografiska utvecklingen.
          </note>
          <note>
            Anf. 197 CAMILLA SKÖLD JANSSON (v)
          </note>
          <note>
            replik:
          </note>
          <note>
            Fru talman! Jag vet inte hur många gånger jag måste säga att
            den arbetstidslag som vi har i dag inte är tvingande. Den är dispositiv,
            inte tvingande.
          </note>
          <note>
            Christel Anderberg läser om utvecklingen av offentlig sektor.
            Om man läser hela texten ser man att det står klart uttalat att
            det är ett bekymmer som vi har oavsett en arbetstidsförkortning
            eller ej. Det bekymret skulle ju spädas på ytterligare med moderaternas
            politik och deras mantran om att sänka skatten.
          </note>
          <note>
            Det är där bekymret ligger, inte i arbetstidsförkortningen. Konjunkturinstitutet
            visar att det skulle vara möjligt att sänka arbetstiden till 30
            timmar per vecka och ändå öka den privata konsumtionen med 20
            %.
          </note>
          <note>
            Att Christel Anderberg är bekymrad över utvecklingen i offentlig
            sektor var något nytt. Det tror jag inte så mycket på.
          </note>
          <note>
            Nu har inte Christel Anderberg rätt till någon mer replik och
            kan inte svara på min fråga, men vid något tillfälle skulle jag
            vilja att ni moderater lite mer preciserade vad det är för skyddslagstiftning
            ni vill ha. Ni vill inte att det ska vara begränsningar av övertidsuttag.
            Ni vill inte att det ska finnas någon normalarbetstid. Vad är
            det då exakt som ska finnas i en skyddslagstiftning? Finns det
            någon gräns för arbetsgivarnas flexibilitet kontra arbetstagarnas
            inflytande?
          </note>
          <note type="speaker">
            Anf. 198 MARIA LARSSON (kd):
          </note>
          <note>
            Fru talman! Allting har sin tid. Att arbeta har sin tid, att
            vila har sin tid. Att arbeta mycket har sin tid, att arbeta mindre
            har sin tid. Allting har sin tid.
          </note>
          <note>
            Livet är olika under olika tider. Vi kristdemokrater vill ge
            människor större möjlighet att påverka sin arbetstid för att få
            ihop sin livstid, sin tid för livet. Då handlar det inte om lagstiftning
            som är trubbigt som instrument utan om att ge människor just möjlighet
            till flexibla lösningar.
          </note>
          <note>
            I dagens betänkande har så gott som alla motioner avslagits med
            hänvisning till den utredning om arbetstid som just är i startgroparna.
            Visserligen finns
          </note>
          <note>
            1987 års arbetstidskommitté, 1991 års ensamutredning om årsarbetstid,
            1995 års arbetstidskommitté och regeringens arbetsgrupp som lade
            fram rapporten
          </note>
          <note>
            Kortare arbetstid - för och emot förra året.
          </note>
          <note>
            Men eftersom de tre partierna i majoriteten inte har kunnat komma
            överens i frågan, måste man skjuta in den i en ny utredning för
            att hålla Miljöpartiet och
          </note>
          <note>
            Vänsterpartiet på gott humör, så att man klarar av ytterligare
            två års samregerande. Den nya utredningen är helt enkelt en flytväst
            - den ska hålla regeringssamarbetet flytande.
          </note>
          <note>
            På en punkt i betänkandet skulle det dock kunna finnas en majoritet
            i kammaren. Där finns en stor överensstämmelse. Det handlar om
            förslaget till förändring i semesterlagstiftningen, just i enlighet
            med vad vi kristdemokrater har föreslagit. Framförhandlad tid,
            utöver fyra semesterveckor, ska kunna tas ut också som del av
            dag, alltså som förkortad arbetstid.
          </note>
          <note>
            Det finns en bred majoritet i kammaren för förslaget, så det
            skulle kunna beslutas genast. Men det törs inte majoriteten. Det
            törs inte det regeringsbärande partiet utan skjuter i stället
            över det som ett direktiv till den nya arbetstidsutredningen.
          </note>
          <note>
            Fru talman! I betänkandet tas också ett utskottsinitiativ för
            att stärka skyddet för föräldralediga. Vi kristdemokrater har
            med intresse noterat att alltfler i utskottet har börjat värna
            föräldraskapet i kombination med arbetslivet. Det gläder oss.
            Vi ställer gärna upp på det utskottsinitiativet.
          </note>
          <note>
            Däremot är det ganska tydligt att det inte för majoritetens del
            handlar om att ge utökade möjligheter för ökad tjänstledighet.
            Kristdemokraternas förslag om rätt till tre års tjänstledighet
            för vård av barn avstyrks med motiveringen - hör och häpna - att
            det saknas en utredning eller analys av frågan.
          </note>
          <note>
            Jag skulle vilja ha svar av Laila Bjurling, förhoppningsvis här
            i kväll, om hon är beredd att arbeta för att förslaget kan ges
            som tilläggsdirektiv till den utredning som just börjat arbeta.
            Där finns möjligheten till analys och utredning. Är man verkligt
            intresserad från socialdemokraternas sida att utvidga möjligheten
            att vara ledig med barn utan att bli diskriminerad lönemässigt,
            kompetensutvecklingsmässigt, osv. ska förslaget utredas. Jag förväntar
            mig ett svar på frågan, och gärna i anförandet så att vi slipper
            replikerna och sparar tid.
          </note>
          <note>
            Fru talman! Den 8 mars uppvaktade s-kvinnorna med Inger Segelström
            i spetsen statsrådet Mona Sahlin om kvinnors deltid. "Så länge
            som 40 % av Sveriges kvinnor jobbar deltid finns inte jämställdhet
            på arbetsmarknaden", sade Segelström. Vidare anförde hon att dessa
            kvinnor inte skulle kunna försörja sig på sin pension.
          </note>
          <note>
            Mona Sahlin har haft en mycket realistisk inställning när hon
            har avvisat lagstiftningsvägen för att förkorta arbetstiden. Hon
            tappade nu omdömet och sade sig vilja tvinga kommunerna att erbjuda
            heltidsarbeten. Det skulle ske dels genom ett allmänt förbud mot
            deltidsarbetslöshet, dels genom ekonomiska sanktioner. Det betyder
            i praktiken sänkta statsbidrag för kommuner som vägrar ge deltidsanställda
            full tjänst.
          </note>
          <note>
            Vilket trams. Lagstiftning är ett kraftfullt instrument som ska
            användas med omdöme. Det ska inte användas för att gång på gång
            köra över det kommunala självstyret och köra över kommunpolitiker.
            Sahlin borde i stället ta sina egna kommunpolitiker och landstingspolitiker
            i örat och tala om för dem vikten av att deltidsanställda som
            önskar högre tjänstgöringsgrad ska erbjudas detta. Det behövs
            i tider när vård, omsorg och skola skriker efter personal.
          </note>
          <note>
            Litar inte ni socialdemokrater på era egna företrädare på lokal
            och regional nivå? Det är trots allt socialistisk majoritet i
            ganska många kommuner och landsting. Varför har man inte lyckats
            organisera verksamheten så att heltidstjänster kunnat erbjudas?
          </note>
          <note>
            Hur ser Laila Bjurling på detta? Har Mona Sahlin stöd i s-gruppen
            för sitt utspel?
          </note>
          <note>
            Fru talman! Nästan 80 % av de deltidsarbetande är kvinnor. Många
            av dessa, och för all del också en del av männen, vill inte arbeta
            heltid. De vill ha mer tid för sina barn, studier eller för att
            utöva ett fritidsintresse. En del är unga, och andra börjar komma
            mot slutet av sitt arbetsliv. Den friheten måste människor få
            ha, t.o.m. i större utsträckning än i dag.
          </note>
          <note>
            Vad gäller pensionen är det inte sant att det skulle bli hisnande
            skillnader för att man exempelvis arbetar deltid. Det finns fyra
            års barnårsrätt i det nya pensionssystemet, en rättighet som kristdemokraterna
            har kämpat hårt för. Det ger bra kompensation för dem som har
            barn under fyra år. Dessutom ger inte tio års deltidsarbete orimliga
            konsekvenser. För en sjuksköterska som jobbat deltid i tio år
            gör det i dagens penningvärde drygt 400 kr i månaden brutto.
          </note>
          <note>
            Vi kristdemokrater är övertygade om att människor i framtiden
            i större utsträckning kommer att efterfråga individuella lösningar.
            Förståndiga arbetsgivare kommer att svara upp mot det. Lagstiftning
            på arbetstidsområdet ska inte användas för att begränsa utan för
            att frigöra möjligheter.
          </note>
          <note>
            Fru talman! Jag står självfallet bakom alla våra reservationer
            men yrkar för tids vinnande bifall bara till reservation nr 2.
          </note>
          <note>
            Anf. 199 CAMILLA SKÖLD JANSSON (v)
          </note>
          <note>
            replik:
          </note>
          <note>
            Fru talman! Det är inte alltid så att de anställdas behov och
            önskemål sammanfaller med arbetsgivarens behov och önskemål. Det
            är bl.a. därför som man måste ha en sorts lagstiftning i botten.
            Kd avfärdar i sin motion så gott som alla tankar på kollektiva
            lösningar. Alla kollektiva lösningar menar ni begränsar individerna.
          </note>
          <note>
            Kd talar också om vikten av t.ex. just-in-timemetoden för arbetsgivare,
            dvs. att människor har en sådan flexibel lösning att de inte har
            arbetstiden bestämd utan sitter hemma och väntar på att telefonen
            ska ringa. Det är sådana flexibla lösningar som många kvinnor
            i dag är utsatta för. SCB har visat att just den otryggheten gör
            att barnafödandet minskar.
          </note>
          <note>
            Jag skulle vilja fråga kd: På vilket sätt menar ni att det stärker
            individens ställning och friheten att öka möjligheten till just-in-time-metoden
            och lägga in det i arbetstidslagen? Hur ser ni på kvinnors möjlighet
            att stärka sin ställning som arbetstagare och också kombinera
            arbete med familj med en sådan lösning?
          </note>
          <note type="speaker">
            Anf. 200 MARIA LARSSON (kd) replik:
          </note>
          <note>
            Fru talman! När det gäller kollektiva lösningar tror vi att det
            behövs mer av system där den enskilde individen får välja. En
            generell lagstadgad arbetstidsförkortning som är lika för alla
            blir aldrig den optimala lösningen för alla. Människors önskemål
            ser olika ut sett över livscykeln. Det tycker jag att Camilla
            Sköld Jansson ska tänka över hur hon ska matcha. Alla vill inte
            ha sex timmars arbetsdag. Hur ser
          </note>
          <note>
            Camilla Sköld Jansson på den problematiken?
          </note>
          <note>
            När det gäller just-in-time måste Camilla Sköld
          </note>
          <note>
            Jansson ha fullständigt missuppfattat våra skrivningar. Det som
            vi använder för att beskriva just-in-time är företagens behov
            av att snabbt kunna leverera sina produkter. Det handlar om att
            få in order med väldigt kort framförhållning och att kunna leverera.
            Det ställer krav på företagen som gör att de ibland kan hamna
            i svåra situationer.
          </note>
          <note>
            För att lösa den problematiken tror vi att det väldigt mycket
            handlar om en god dialog på den enskilda arbetsplatsen. Här kan
            man aldrig lagstifta fram en bra lösning. En bra lösning kan däremot
            handla om att personalen tillsammans lägger schema för att klara
            av topparna i produktionen. Personalen får önska sin arbetstid,
            men alla måste kanske ge lite mer under en begränsad tid. Det
            gäller åtminstone dem som har möjlighet just då.
          </note>
          <note>
            Den typen av lösningar är det som har visat sig fungera absolut
            bäst. Det är vad vi syftar på när vi talar om just-in-time. Det
            är för övrigt en lösning som är tillämpbar i väldigt många fall.
            Det finns många goda exempel på det på arbetsmarknaden i dag som
            uppskattas av både arbetstagare och arbetsgivare.
          </note>
          <note>
            Självklart måste det ske med hänsyn tagen till verksamhetens
            behov.
          </note>
          <note>
            Anf. 201 CAMILLA SKÖLD JANSSON (v)
          </note>
          <note>
            replik:
          </note>
          <note>
            Fru talman! Jag tycker inte att jag riktigt fick svar på frågan.
            Det handlar om att problematisera när konflikter och önskemål
            står mot varandra.
          </note>
          <note>
            Maria Larsson gled undan frågan. Hon försöker komma undan att
            man i motionen exemplifierar med att man ska öka möjligheten för
            just-in-timeverksamhet. Man säger att man inte ska ha kollektiva
            lösningar. Det innebär t.ex. att även kvinnor ensamma ska stå
            upp mot arbetsgivaren och stå emot detta med just-in-time.
          </note>
          <note>
            Abetstidslagen är ingen tvingande lagstiftning.
          </note>
          <note>
            Men en förändring av arbetstidsnormen skulle man förstärka förhandlingspositionen
            för t.ex. kvinnor.
          </note>
          <note>
            Har kd någon tanke, någon idé eller något intresse av att ta
            något politiskt initiativ som stärker just kvinnors position och
            kvinnors förhandlingsmöjlighet?
          </note>
          <note type="speaker">
            Anf. 202 MARIA LARSSON (kd) replik:
          </note>
          <note>
            Fru talman! Jag vet inte om begreppet just-in-time är fullständigt
            obekant för Camilla Sköld Jansson.
          </note>
          <note>
            Det är ett begrepp som är allmänt vedertaget och som används
            just för att beteckna förhållandet mellan företag och deras kunder.
            Det handlar alltså om leverans av produkter, och det är inte över
            huvud taget tillämpbart när vi pratar om personal. Det var ett
            sätt för oss att beskriva i motionen att företagen i dag lever
            med väldigt kort framförhållning, vilket kan få konsekvenser också
            för deras personal. Jag beklagar om inte Camilla Sköld Jansson
            har det förhållandet klart för sig. Det kanske var därför frågeställningen
            kom ytterligare en gång. Jag var ganska tydlig när jag svarade
            förra gången.
          </note>
          <note>
            Jag vill återkomma till detta. Jag gav i mitt anförande ett exempel
            på där vi kan tänka oss lagstiftning
          </note>
          <note>
            - en möjlighet att i framförhandlad tid utöver fyra semesterveckor
            förlägga en som del av dag för att få en kortare arbetstid. Detta
            kanske mest kan gynna kvinnor, men även män. Detta är ett utmärkt
            exempel på något som ökar individens möjligheter till flexibla
            lösningar. Då kan man pussla och få ihop hela sitt liv med hänsyn
            till sina individuella behov samtidigt som man har ramen i form
            av en lagstiftning.
          </note>
          <note>
            Det finns en gigantisk skillnad här innan man kommer in på lösningar
            där man vill göra det precis likadant för alla. De lösningarna
            ska vi inte leta efter.
          </note>
          <note>
            De passar inte in i dagens arbetsliv.
          </note>
          <note>
            Jag skulle gärna bjuda med Camilla till en arbetsplats som jag
            har besökt. Det är intensivvårdsavdelningen på Värnamo sjukhus.
            Där jobbar man med egen schemaläggning på en mycket stressig arbetsplats.
            Man har påvisbara positiva resultat av detta.
          </note>
          <note>
            Man har löst det hela i samspel mellan arbetsgivare och arbetstagare.
            Jag tror inte på konfrontation på arbetsplatserna. Jag vill se
            mer av samarbetslösningar.
          </note>
          <note>
            Anf. 203 MARGARETA ANDERS-
          </note>
          <note>
            SON (c):
          </note>
          <note>
            Fru talman! Arbetstidsutredningar kommer och går. Arbetstidslagen
            består. Så kan man kort sammanfatta läget på den svenska arbetsmarknaden
            de senaste årtiondena. Olika grupper i samhället framför önskemål
            om att arbetstidslagarna ska förändras i olika riktning. Några
            vill ha förkortad arbetstid för alla. Andra anser det lika nödvändigt
            att inte ändra lagstiftningen på det sättet, utan man vill ha
            ökad flexibilitet och större möjlighet för arbetsgivarna att förlägga
            arbetstiden där det ur företagens synvinkel är bäst.
          </note>
          <note>
            Tyvärr är det också så att vi i Sverige lever med dubbla lagstiftningar
            eftersom vi ovanpå den svenska lagstiftningen har ett EG-direktiv
            som vi har införlivat med den svenska lagstiftningen. Det har
            skett utan att man helt har rett ut vilka regler som tar över
            och hur lagstiftningen ska göras enkel och överskådlig för alla
            parter på arbetsmarknaden.
          </note>
          <note>
            1995 års arbetstidskommitté överlämnade sitt slutbetänkande i
            september 1996. Därefter har förslagen som lades fram av kommittén
            diskuterats av en grupp inom regeringen som lade fram förslaget
            Kortare arbetstid - för och emot. Någon proposition har det inte
            blivit som resultat av någon av alla dessa utredningar, utan regeringen
            har tillsatt en ny utredning som ska utgå från förslagen i den
            gamla utredningen. Vågar inte regeringen ta ställning, eller varför
            drar man ut på beslutsarbetet på det här sättet? Det är flera
            andra förslag från 1995 års arbetstidskommitté som också behöver
            verkställas. Det gäller inte minst sammankopplingen av arbetstidslagen
            med arbetsmiljölagen. I många länder i Europa har man inte någon
            särskild arbetstidslag, utan man har arbetstiderna som en skyddsbestämmelse
            i arbetsmiljölagen.
          </note>
          <note>
            Arbetstiderna är av stor vikt för både den anställde och arbetsgivaren.
            Hur man kan komma överens, och vem som har det yttersta ansvaret
            för hur arbetstidsuttaget ser ut är angelägna frågor att komma
            överens om. Från Centerpartiets sida anser vi det bra att det
            är möjligt att ha kollektivavtal om hur arbetstiderna ska hanteras.
            Vi vill dock att besluten ska kunna fattas på betydligt lägre
            nivå än i dagsläget. Bäst är det om man på det enskilda företaget
            eller den lokala verksamhetsenheten får besluta i de här frågorna.
          </note>
          <note>
            Övertidsuttaget har under en längre tid utgjort ett stort problem
            - inte minst därför att det ofta dessutom varit både obetalt och
            totalt oreglerat. Enligt gällande lag får man som arbetstagare
            bara arbeta 200 timmar övertid per år. Många tar dock med arbetsuppgifter
            hem, sitter kvar en stund eller kommer före alla andra på morgonen.
            Detta registreras inte på något sätt, och den anställde utför
            därför ofta betydligt mer arbete än vad arbetsgivaren betalar
            för. Inom vården och på andra områden där driften på något sätt
            är kontinuerlig tvingas ofta en arbetstagare stanna kvar till
            dess att någon annan kommer eftersom man inte kan lämna verksamheten
            utan att någon annan har tagit över ansvaret.
          </note>
          <note>
            Lena Ek har i en motion föreslagit att individerna ska ges större
            möjlighet att ta makten över arbetstiden och därmed sitt eget
            liv. Framför allt kvinnor har ända sedan de på 1960-talet i större
            omfattning började komma ut på arbetsmarknaden löst arbetstidsfrågan
            själva. Det har inneburit kortare arbetstid men också betydligt
            lägre lön. Det har påverkat även statusen på kvinnligt dominerade
            yrken och också den generella lönesättningen. Kvinnojobb har blivit
            liktydigt med låglönejobb. Arbetstiderna har därmed också blivit
            en jämställdhetsfråga.
          </note>
          <note>
            Man kan fråga sig varför män som jobbar inom handel för det allra
            mesta har heltid och relativt hög lön medan kvinnor i samma bransch
            har deltid och lägre lön.
          </note>
          <note>
            Satsningarna på att alla som vill ska ha heltid, som regeringen
            diskuterat med kommuner och landsting, har tyvärr inte slagit
            igenom. Fortfarande finns det ett stort antal ofrivilligt deltidsarbetslösa
            i Sverige. De här problemen måste även av rekryteringsskäl lösas.
            Unga människor kommer att vända vården ryggen om de inte kan få
            jobb som man kan försörja sig på och där man också orkar arbeta
            heltid fram till pensionen. Försök med förkortad arbetstid med
            bibehållen lön har lagts ned eftersom det kortsiktigt inneburit
            kostnader för arbetsgivarna - mestadels kommuner. Vad sjukskrivningarna
            har kostat för alla som har blivit utbrända och psykiskt sjuka
            av överbelastning är svårare att räkna ut för det enskilda arbetsstället.
            Totalt i samhället har sjukskrivningskostnaderna de senaste åren
            stigit katastrofalt och närmar sig 40 miljarder kronor per år.
            För de pengarna skulle man kunna göra en hel del insatser på både
            arbetstidsoch arbetsmiljöområdet.
          </note>
          <note>
            Fru talman! Centerpartiet anser att man via avtal mellan arbetsmarknadens
            parter ska förändra både arbetstidens längd och förläggning. Att
            tvinga in alla verksamheter och arbetstagare i samma mall ger
            inget bra resultat. Vissa arbetstagare både vill och kan arbeta
            mer än andra. Några prioriterar en förkortning av arbetstiden
            under vissa perioder av livet. Andra vill ha utrymme för flera
            aktiviteter än arbete i sitt liv.
          </note>
          <note>
            Det oreglerade övertidsuttaget behöver lösas liksom det faktum
            att människor tvingas arbeta övertid när ingen löser av dem. Annars
            blir vissa områden omöjliga att rekrytera personal till. Människors
            hälsa kan försämras och andra problem kan uppstå.
          </note>
          <note>
            Ledighet från arbetet är en annan del av betänkandet. I motion
            A709 tar motionärerna upp semesterlönen till dem som är frånvarande
            av olika anledningar. För framför allt små företag blir det påfrestande
            att både betala lön och semesterlön till en vikarie samtidigt
            som man betalar semesterlön till den anställde som är frånvarande.
            Detta kan ha negativ inverkan på företagens sätt att anställa
            medarbetare och det är olyckligt för utvecklingen på arbetsmarknaden.
          </note>
          <note>
            Fru talman! Jag yrkar bifall till reservation nr 7.
          </note>
          <note type="speaker">
            Anf. 204 ANA MARIA NARTI (fp):
          </note>
          <note>
            Fru talman! Det är inte precis spännande att diskutera arbetstid
            klockan tio i elva på kvällen. Jag ska försöka fatta mig kort.
          </note>
          <note>
            Jag ska framför allt tala om stress, om sjukdom och sjukskrivningar
            som vi har i dag. Många av de här fenomenen som bekymrar folk
            över alla blockgränser är närvarande inom sjukvården, där väldigt
            många jobbar deltid.
          </note>
          <note>
            Hur kan det komma sig? Jag tror personligen att det finns en
            koppling mellan människans hela situation, människans upplevelse
            av sin arbetssituation och det som kallas för negativ stress.
            När man känner sig maktlös, när man har en stark känsla av att
            inte kunna påverka sin arbetssituation utvecklas det som kallas
            negativ stress, och det händer mycket ofta med folk som jobbar
            deltid. Kärnfrågan här är inte hur många timmar vi jobbar, utan
            kärnfrågan är hur vi upplever vår arbetssituation.
          </note>
          <note>
            Vi lever i en mycket konstig tid. Å ena sidan talar vi om en
            mycket god ekonomi, och å andra sidan talar vi om dessa stressfenomen
            och sjukskrivningar.
          </note>
          <note>
            Och sedan, som en kalldusch över allt detta, kommer händelserna
            med Ericsson, och plötsligt ser inte den jättegoda ekonomin så
            fantastiskt god ut. Vad som händer är antagligen att den globala
            utvecklingen av ekonomin och tekniken påverkar arbetssituationen
            på väldigt många ställen i världen väldigt starkt. I ett land
            som har ett helt pansar av lagar och bestämmelser om arbetet kan
            de här stora snabba förändringarna som kommer oavsett vad vi bestämmer
            här i Sveriges riksdag skapa en känsla av total maktlöshet och
            förvirring. Det är det som vi i första hand borde diskutera.
          </note>
          <note>
            Folkpartiet har i ett handlingsprogram föreslagit fyra punkter
            för att minska stressen och ge människorna en känsla av att verkligen
            kunna utforma sin arbetssituation. Det gäller makt över sin egen
            arbetstid, makt över sin kompetensutveckling, makt över familjens
            totala tid och makt över den egna arbetsmiljön.
          </note>
          <note>
            Makt över sin arbetstid, den anställdes inflytande över var,
            när och hur det egna arbetet utförs, måste öka. Det är centralt
            för att kunna hantera över- och underbelastning utan att drabbas
            av negativ stress.
          </note>
          <note>
            Samtidigt behöver de anställda en grund att stå på för att kunna
            påverka arbetstiden. De behöver en möjlighet att förhandla om
            den arbetstid som man vill ha.
          </note>
          <note>
            Ökad makt över arbetstiden medför också makt över familjens totala
            tid. Många dubbelarbetande slår nästan knut på sig själva för
            att få tillvaron att fungera.
          </note>
          <note>
            En väl fungerande offentlig och privat service av god kvalitet
            är nyckeln till att människor ska få vardagen att fungera. Därför
            måste kvaliteten i hela vardagen tas med i diskussionen. Det är
            också viktigt att vi öppnar den hushållsnära sektorn och tjänsterna
            som gör det lättare att ha ett arbetsliv utan att känna sig helt
            förkrossad av det som inte blir gjort hemma och tillsammans med
            barnen. Möjligheterna att köpa privata tjänster är mycket viktiga
            i sammanhanget.
          </note>
          <note>
            Jag vill inte förlänga den här redan för sena debatten. Jag ställer
            mig självfallet bakom alla förslag som Folkpartiet har lagt fram,
            men av tidsbrist vill jag yrka bifall bara till reservation 3
            under punkt 1 och reservation 6 under punkt 2.
          </note>
          <note>
            (forts.)
          </note>
          <note>
            20 § Beslut om fortsatt ärendebehandling
          </note>
          <note>
            Kammaren beslutade på förslag av talmannen att ärendebehandlingen
            skulle uppskjutas till ett kommande sammanträde.
          </note>
          <note>
            21 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 28 mars
          </note>
          <note>
            2000/01:339 av Rolf Åbjörnsson (kd) till justitieminister Thomas
            Bodström
          </note>
          <note>
            Tingsrättsnedläggningar i Värmlands och Örebro län
          </note>
          <note>
            2000/01:340 av Ulla-Britt Hagström (kd) till näringsminister
            Björn Rosengren
          </note>
          <note>
            Utlokalisering av statliga verk
          </note>
          <note>
            2000/01:341 av Lena Ek (c) till statsminister Göran
          </note>
          <note>
            Persson
          </note>
          <note>
            Sveriges åtagande enligt Kyotoprotokollet
          </note>
          <note>
            2000/01:342 av Marianne Samuelsson (mp) till statsminister Göran
            Persson
          </note>
          <note>
            Sveriges Sydafrikapolitik
          </note>
          <note>
            2000/01:343 av Ulf Nilsson (fp) till utbildningsminister Thomas
            Östros
          </note>
          <note>
            Vidareutbildning till lärare
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 3 april.
          </note>
          <note>
            22 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 27 mars
          </note>
          <note>
            2000/01:968 av Rolf Gunnarsson (m) till försvarsminister Björn
            von Sydow
          </note>
          <note>
            Älvdalens skjutfält
          </note>
          <note>
            2000/01:969 av Åke Carnerö (kd) till försvarsminister Björn von
            Sydow
          </note>
          <note>
            Helikopterenheten på Säve
          </note>
          <note>
            den 28 mars
          </note>
          <note>
            2000/01:977 av Nils-Göran Holmqvist (s) till näringsminister
            Björn Rosengren
          </note>
          <note>
            Konkurrensutsättning av Banverkets drift och underhåll
          </note>
          <note>
            2000/01:978 av Johan Lönnroth (v) till finansminister Bosse Ringholm
          </note>
          <note>
            Nicefördragets budgetpåverkan
          </note>
          <note>
            2000/01:979 av Anita Sidén (m) till socialminister
          </note>
          <note>
            Lars Engqvist
          </note>
          <note>
            Läkemedelsskulder
          </note>
          <note>
            2000/01:980 av Cristina Husmark Pehrsson (m) till socialminister
            Lars Engqvist
          </note>
          <note>
            Länsstyrelsens tillsynsansvar
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 3 april.
          </note>
          <note>
            23 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 28 mars
          </note>
          <note>
            2000/01:876 av Karin Svensson Smith (v) till näringsminister
            Björn Rosengren
          </note>
          <note>
            Dubbel lojalitet
          </note>
          <note>
            2000/01:878 av Tuve Skånberg (kd) till socialminister
          </note>
          <note>
            Lars Engqvist
          </note>
          <note>
            Det ökande antalet aborter
          </note>
          <note>
            2000/01:886 av Åke Sandström (c) till miljöminister
          </note>
          <note>
            Kjell Larsson
          </note>
          <note>
            Svensk miljöexport
          </note>
          <note>
            2000/01:896 av Berit Jóhannesson (v) till försvarsminister Björn
            von Sydow
          </note>
          <note>
            Bordellbesök vid örlogsbesök utomlands
          </note>
          <note>
            2000/01:929 av Birger Schlaug (mp) till näringsminister Björn
            Rosengren
          </note>
          <note>
            Betongen i Öresundsbron
          </note>
          <note>
            2000/01:931 av Birger Schlaug (mp) till socialminister Lars Engqvist
          </note>
          <note>
            Helsingforsdeklarationens etiska regler
          </note>
          <note>
            2000/01:932 av Sten Tolgfors (m) till socialminister
          </note>
          <note>
            Lars Engqvist
          </note>
          <note>
            Könsstympning
          </note>
          <note>
            2000/01:933 av Anita Sidén (m) till statsrådet Ingela
          </note>
          <note>
            Thalén
          </note>
          <note>
            Studenter och bostadsbidrag
          </note>
          <note>
            2000/01:934 av Ulla-Britt Hagström (kd) till statsrådet Ingela
            Thalén
          </note>
          <note>
            Rättshjälp för prövande av arbetsskada
          </note>
          <note>
            2000/01:935 av Agne Hansson (c) till miljöminister
          </note>
          <note>
            Kjell Larsson
          </note>
          <note>
            Kontroll av radioaktivt timmer
          </note>
          <note>
            2000/01:936 av Annelie Enochson (kd) till socialminister Lars
            Engqvist
          </note>
          <note>
            Låsta arvspengar och socialbidrag
          </note>
          <note>
            2000/01:937 av Margareta Viklund (kd) till socialminister Lars
            Engqvist
          </note>
          <note>
            Barnen och lördagsöppet på Systemet
          </note>
          <note>
            2000/01:938 av Ronny Olander (s) till socialminister
          </note>
          <note>
            Lars Engqvist
          </note>
          <note>
            Varningstext på alkoholförpackningar
          </note>
          <note>
            2000/01:939 av Annelie Enochson (kd) till socialminister Lars
            Engqvist
          </note>
          <note>
            Kombinerad sjukpenning och studiestöd
          </note>
          <note>
            2000/01:940 av Inger Lundberg (s) till statsrådet
          </note>
          <note>
            Lars-Erik Lövdén
          </note>
          <note>
            Redovisningsregler för bostadsföretag
          </note>
          <note>
            2000/01:941 av Henrik S Järrel (m) till näringsminister Björn
            Rosengren
          </note>
          <note>
            Avreglering för näringsidkande företag
          </note>
          <note>
            2000/01:942 av Magnus Jacobsson (kd) till näringsminister Björn
            Rosengren
          </note>
          <note>
            Infrastrukturen i Dalsland
          </note>
          <note>
            2000/01:943 av Rolf Gunnarsson (m) till näringsminister Björn
            Rosengren
          </note>
          <note>
            Ung Företagsamhet
          </note>
          <note>
            2000/01:944 av Carina Hägg (s) till statsrådet Britta
          </note>
          <note>
            Lejon
          </note>
          <note>
            Riksdagens roll i arbetet för mänskliga rättigheter
          </note>
          <note>
            2000/01:946 av Anita Sidén (m) till statsrådet Ingela
          </note>
          <note>
            Thalén
          </note>
          <note>
            Beräkningsgrunder för bidrag
          </note>
          <note>
            2000/01:949 av Rolf Gunnarsson (m) till kulturminister Marita
            Ulvskog
          </note>
          <note>
            Bidrag till uppsnyggning inför EU:s ministerbesök
          </note>
          <note>
            2000/01:950 av Rolf Gunnarsson (m) till försvarsminister Björn
            von Sydow
          </note>
          <note>
            Flytt av Swedint
          </note>
          <note>
            2000/01:952 av Barbro Hietala Nordlund (s) till socialminister
            Lars Engqvist
          </note>
          <note>
            Missbruksproblem inom äldreomsorgen
          </note>
          <note>
            2000/01:954 av Rolf Olsson (v) till socialminister
          </note>
          <note>
            Lars Engqvist
          </note>
          <note>
            Handlingsplaner mot kvinnomisshandel
          </note>
          <note>
            2000/01:955 av Åke Sandström (c) till statsrådet
          </note>
          <note>
            Ingegerd Wärnersson
          </note>
          <note>
            Maxtaxan
          </note>
          <note>
            2000/01:958 av Ewa Thalén Finné (m) till miljöminister Kjell
            Larsson
          </note>
          <note>
            Miljöbalkens tillsynsavgifter
          </note>
          <note>
            2000/01:959 av Ann-Marie Fagerström (s) till näringsminister
            Björn Rosengren
          </note>
          <note>
            Kust-till-kust-banan
          </note>
          <note>
            2000/01:960 av Willy Söderdahl (v) till näringsminister Björn
            Rosengren
          </note>
          <note>
            EU-bidrag till kärnkraft
          </note>
          <note>
            2000/01:961 av Annelie Enochson (kd) till kulturminister Marita
            Ulvskog
          </note>
          <note>
            Göteborgsoperan
          </note>
          <note>
            2000/01:962 av Eva Flyborg (fp) till statsrådet Lars-
          </note>
          <note>
            Erik Lövdén
          </note>
          <note>
            Bostadsbidraget
          </note>
          <note>
            2000/01:966 av Fanny Rizell (kd) till socialminister
          </note>
          <note>
            Lars Engqvist
          </note>
          <note>
            Kejsarsnitt
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 3 april.
          </note>
          <note>
            24 § Kammaren åtskildes kl. 22.56.
          </note>
          <note>
            Förhandlingarna leddes av andre vice talmannen från sammanträdets
            början t.o.m. 9 § anf. 46 (delvis), av tredje vice talmannen därefter
            t.o.m. 10 § anf. 73
          </note>
          <note>
            (delvis), av talmannen därefter t.o.m. anf. 97 (delvis), av förste
            vice talmannen därefter till ajourneringen kl. 16.53, av talmannen
            därefter till ajourneringen kl. 17.57, av förste vice talmannen
            därefter till 17 § anf. 171
          </note>
          <note>
            (delvis) och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
