<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200001</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200001</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200001--56</head>
          <docDate when="2001-01-25">2001-01-25</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 19 januari.
          </note>
          <note>
            2 § Meddelande om utrikespolitisk debatt
          </note>
          <note>
            Andre vice talmannen meddelade att debattregler för den utrikespolitiska
            debatten onsdagen den
          </note>
          <note>
            7 februari kl. 9.00 delats ut till kammarens ledamöter.
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2000/01:217
          </note>
          <note>
            Till riksdagen
          </note>
          <note>
            Interpellation 2000/01:217 av Per-Samuel Nisser om avfallsförbränning.
          </note>
          <note>
            Interpellationen kommer att besvaras tisdagen den
          </note>
          <note>
            13 februari 2001.
          </note>
          <note>
            Skälet till dröjsmålet är ministerns fullbokade almanacka under
            ordförandeskapet i EU.
          </note>
          <note>
            Stockholm den 22 januari 2001
          </note>
          <note>
            Miljödepartementet
          </note>
          <note>
            Enligt uppdrag
          </note>
          <note>
            Kathrin Flossing
          </note>
          <note>
            Expeditions- och rättschef
          </note>
          <note>
            Interpellation 2000/01:177
          </note>
          <note>
            Till riksdagen
          </note>
          <note>
            Interpellation 2000/01:177 av Stefan Hagfeldt (m)
          </note>
          <note>
            om utvärdering av Östersjömiljarden.
          </note>
          <note>
            Interpellationen kommer att besvaras fredagen den 16 februari
            2001.
          </note>
          <note>
            Skälet till dröjsmålet är att jag inte kunnat finna en debattdag
            som passar både interpellanten och mig samt inkommande besök.
          </note>
          <note>
            Stockholm den 22 januari 2001
          </note>
          <note>
            Utrikesdepartementet
          </note>
          <note>
            Leif Pagrotsky
          </note>
          <note>
            4 § Svar på interpellation 2000/01:180 om filmgranskningsärenden
            i kammarrätten
          </note>
          <note>
            Anf. 1 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Lennart Kollmats har frågat mig om jag avser att
            vidta några åtgärder för att se till att kompetensen stärks vid
            bedömningen av filmgranskningsärenden som rör en eventuell barnpublik.
          </note>
          <note>
            Innan jag svarar på Lennart Kollmats fråga vill jag redogöra
            för vad som gäller beträffande filmgranskningsärenden i allmänhet
            samt nämna något om regeringens syn på skydd av barn från skadligt
            innehåll i film och medier.
          </note>
          <note>
            Enligt lagen (1990:886) om granskning och kontroll av filmer
            och videogram, granskningslagen, ska en film eller ett videogram
            som visas offentligt vara granskad och godkänd av Statens Biografbyrå.
            Biografbyrån beslutar också om åldersgränser för filmer.
          </note>
          <note>
            En film kan antingen bli barntillåten eller tillåten från
          </note>
          <note>
            7 år, 11 år eller 15 år. Bedömningen utgår från att en film inte
            får godkännas för visning om den kan vålla barn i aktuell åldersgrupp
            psykisk skada. För 7- och
          </note>
          <note>
            11-årsgränsen gäller den s.k. ledsagarregeln. Den innebär att
            barn under 7 år får tillträde till filmer med
          </note>
          <note>
            7-årsgräns i sällskap med en vuxen och att barn över
          </note>
          <note>
            7 år får tillträde till filmer med 11-årsgräns i sällskap med
            vuxen. Gränsen för vuxenfilm går vid 15 år och omfattas inte av
            någon ledsagarregel - ingen person under 15 år ska komma in på
            sådana filmer.
          </note>
          <note>
            Den nu gällande ledsagarregeln kom till i början av 1990-talet.
            Syftet med förändringen var att öka utrymmet för föräldrarnas
            ansvar när det gäller valet av vilka filmer ett barn ska se. Föräldrarna
            ansågs ha den bästa kunskapen om de egna barnens mognad och vad
            de klarar av och bör se. Vidare hänvisades till att det i hemmet
            är föräldrarna som bestämmer vilka program barnen får se på TV
            och video. Det ansågs också vara bra om föräldrar och barn kan
            se film tillsammans.
          </note>
          <note>
            Biografbyråns beslut i frågor som rör filmgranskningsärenden
            får överklagas hos kammarrätten. Vid prövning av mål enligt granskningslagen
            består kammarrätten enligt huvudregeln av tre lagfarna ledamöter
            och två särskilda ledamöter. Av de särskilda ledamöterna, som
            förordnas av regeringen, ska en ha särskilda kunskaper om film
            och en särskilda kunskaper i beteendevetenskap. De särskilda ledamöterna
            ska tillföra de särskilda kunskaper och erfarenheter som de besitter
            och som kan vara av betydelse vid bedömningen av målet.
          </note>
          <note>
            Ordningen att överklaga Biografbyråns beslut i filmgranskningsärenden
            till kammarrätten infördes samtidigt som ledsagarregeln infördes.
            Tidigare överprövades Biografbyråns beslut av regeringen.
          </note>
          <note>
            Biografbyrån skulle enligt tidigare lagstiftning i vissa censurärenden
            inhämta yttranden från statens filmgranskningsråd. I de fall då
            byrån önskade godkänna filmer för barn under 15 år skulle ett
            yttrande från statens barnfilmnämnd inhämtas. Filmgranskningsrådet
            och barnfilmnämnden avskaffades dock i samband med att kammarrätten
            blev överklagandeinstans.
          </note>
          <note>
            Det ansågs bl.a. att barnfilmnämnden inte fått den betydelse
            som avsågs när den inrättades och att den sakkunskap som barnfilmnämnden
            företrädde kunde erhållas genom att Biografbyrån får begära in
            yttranden från fristående sakkunniga personer.
          </note>
          <note>
            För regeringen är frågan om skydd av våra barn mot skadligt medieinnehåll
            prioriterad. I mitten av februari kommer vi att - inom ramen för
            Sveriges ordförandeskap i EU:s ministerråd - arrangera ett seminarium
            i Stockholm som handlar om barn och unga i det nya medielandskapet.
            Vid seminariet är skydd av barn från skadligt medieinnehåll en
            huvudfråga. Vidare har en särskild utredare fått i uppdrag att
            överväga olika sätt att förbättra möjligheten att skydda barn
            mot olämpligt innehåll i TV. Detta skulle kunna göras genom att
            visst innehåll i TV blockeras eller att konsumenterna ges möjlighet
            att utesluta visst innehåll från sitt abonnemang.
          </note>
          <note>
            Lennart Kollmats nämner fallet med filmen Scary
          </note>
          <note>
            Movie i sin interpellation. Statens biografbyrå bedömde att framställningen
            i filmen kunde vålla barn under 15 år psykisk skada och beslutade
            följaktligen om en åldersgräns på 15 år, dvs. den blev barnförbjuden.
            Efter det att filmdistributören överklagat Biografbyråns beslut
            till kammarrätten beslutade rätten att sänka gränsen till 11 år.
            Detta fick till följd att barn från 7 års ålder kunde se filmen
            i en vuxen persons sällskap.
          </note>
          <note>
            Som statsråd får jag inte lämna synpunkter på kammarrättens dom.
            Jag har heller inte möjlighet att uttala mig om huruvida kompetensen
            hos dem som i dag avgör filmgranskningsärenden är tillräcklig.
            Jag kan dock konstatera att upprörda föräldrar och lärare vänt
            sig såväl till Kulturdepartementet som till Biografbyrån och kammarrätten
            med reaktioner på vad man anser vara en alltför lågt satt åldersgräns.
            Jag har själv sett filmen, och jag känner med dessa föräldrar.
          </note>
          <note>
            Åldersgränserna för film är till för att ge föräldrar viss vägledning
            för att biografbesök inte ska bli obehagliga överraskningar eller
            skräckupplevelser. Den senaste tidens händelser visar att det
            finns anledning att förbättra våra kunskaper om hur de gällande
            reglerna verkligen fungerar.
          </note>
          <note>
            Bl.a. bör erfarenheterna av reglerna om vuxenmedverkan och erfarenheterna
            av kammarrätten som instans för överklaganden av filmärenden som
            rör åldersgränser för barn granskas. Rådet mot skadliga våldsskildringar,
            det som vi vanligtvis kallar Våldsskildringsrådet, avser att utföra
            en sådan granskning.
          </note>
          <note>
            Detta ingår för övrigt i rådets ordinarie uppgifter
          </note>
          <note>
            (kommittédirektiv U 1990:03). Resultatet av granskningen får
            därefter ligga till grund för en bedömning om det finns behov
            av en översyn av lagstiftningen kring dessa frågor eller om andra
            åtgärder kan krävas.
          </note>
          <note type="speaker">
            Anf. 2 LENNART KOLLMATS (fp):
          </note>
          <note>
            Fru talman! Först ett tack till kulturministern för det uttömmande
            svaret och inte minst för faktagenomgången av hur åldersgränser
            sätts för filmer som ska visas på bio i Sverige.
          </note>
          <note>
            Det här berör ju en så kontroversiell fråga som censur, för att
            tala i klartext. Och när det gäller barnens skydd så tycks vi
            vara överens i sak. Det gläder mig också att det är en prioriterad
            fråga för regeringen och att det manifesteras genom att ni tar
            upp den nu inom ramen för ordförandeskapet inom EU. Jag ser faktiskt
            fram emot en rapport från det seminariet.
          </note>
          <note>
            Även om föräldrarna givetvis har ett huvudansvar så behövs det
            åldersgränser för barn, också som vägledning för vuxna.
          </note>
          <note>
            Några punkter kring den aktuella filmen, som var grunden till
            min interpellation. Jag har inte själv sett den men väl fått innehållet
            beskrivet av ett antal omdömesgilla personer, ministern inkluderad,
            på ett sådant sätt att jag inte tvekar att säga att kammarrättens
            beslut var uppår väggarna. Till skillnad från ministern får jag
            säga det! Jag ska avstå från att beskriva scenerna i filmen här
            i kammaren - det har funnits tillräckligt av det i olika medier.
            Men jag tar mig friheten att tolka kulturministerns svar som att
            hon håller med mig, genom uttalandet att hon känner med dessa
            föräldrar, dvs. de upprörda föräldrar som vänt sig till bl.a.
            Kulturdepartementet med synpunkter.
          </note>
          <note>
            Därmed känner jag mig nöjd så långt, eftersom ministern också
            aviserar att det finns anledning att förbättra kunskaperna om
            hur de gällande reglerna fungerar.
          </note>
          <note>
            Beträffande granskningen i kammarrätten blir jag förvånad över
            hur bedömningen sker. Där finns tre jurister och två experter,
            varav en ska ha särskilda kunskaper i beteendevetenskap och därmed
            egentligen i praktiken vara företrädare för barnen. Det är en
            viktig funktion, och jag beklagar naturligtvis att juristerna
            och filmvetaren inte bättre tog till vara hennes kunskaper och
            bedömning. Tyvärr är det här något som återkommer i ganska många
            rättsliga sammanhang, dvs. att barnens intressen och rätt får
            en lägre status än de vuxnas, med det är egentligen en annan debatt.
          </note>
          <note>
            Vad som händer är alltså att kammarrätten inte bedömer om hanteringen
            kring filmen är formellt rätt gjort, utan mer blir någon sorts
            övercensor som ändrar Biografbyråns ställningstagande i sak. Följer
            man ärenden i andra rättsinstanser har jag för mig att kompetensen
            ökar för varje instans, men jag är verkligen tveksam till om det
            är så i det här fallet.
          </note>
          <note>
            Det som sedan förvånar mig och som jag inte riktigt förstår är
            att Biografbyrån i sin tur inte överklagar kammarrättens beslut.
            Rimligen har de rätt till det men, efter vad jag förstått, har
            aldrig gjort det.
          </note>
          <note>
            Kulturministern gör i näst sista stycket i det skrivna svaret
            ett intressant uttalande, nämligen att hon inte har möjlighet
            att uttala sig om kompetensen hos dem som i dag avgör filmgranskningsärenden
            är tillräcklig. Jag vet inte om det gäller både Biografbyråns
            och kammarrättens granskare men gissar att så är fallet, och då
            har jag absolut för mig att kulturministern inte var lika försiktig
            när det gällde granskning av filmer för vuxna, dvs. ministerns
            synpunkter på att granskarna på Biografbyrån var avtrubbade etc.
            förra våren. Dessutom har jag för mig att ministern i enlighet
            därmed halverat förordnandetiden för dem. Så det går kanske att
            även i detta fall ha synpunkter på granskarnas kompetens i kammarrätten.
          </note>
          <note>
            Anf. 3 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Jag håller helt med Lennart Kollmats om att föräldrarna
            självfallet har ett huvudansvar men att vi som har politiska uppdrag
            och samhället inte kan abdikera i denna fråga, utan vi måste engagera
            oss. Det EU-seminarium som kommer att äga rum inom kort finns
            det ledamöter av riksdagen inbjudna till. På olika sätt och i
            olika former kommer det nog att komma spännande rapporter från
            detta seminarium.
          </note>
          <note>
            Kompetensen hos enskilda granskare - om jag får använda det sammanfattande
            begreppet - kan jag självfallet inte som statsråd säga någonting
            om. Däremot kan man göra bedömningar av hur systemet fungerar.
            De censorer som är knutna till Biografbyrån har jag självfallet
            inte uttalat mig om som enskilda personer. Däremot har Biografbyrån
            själv hört av sig till Kulturdepartementet i en skrivelse den
            3 mars
          </note>
          <note>
            1999 där man ville ha kortare förordnandetider just därför att
            man ansåg att det behövdes naturliga kontrollstationer eftersom
            det var mycket påfrestande för censorer att bedriva sitt arbete.
            Man ville alltså ha kortare förordnandetider. Vi gick dem till
            mötes och har skurit ned den period som man kan verka som censor.
            Det är inte någon bedömning av de enskilda censorernas eventuella
            avtrubbning. Jag tror att det är bra att ha ett system som innebär
            en avlösning. Det är säkert så också med dem som sysslar med detta
            i kammarrätten.
          </note>
          <note type="speaker">
            Anf. 4 LENNART KOLLMATS (fp):
          </note>
          <note>
            Fru talman! Nej, jag förstår det här med kompetensen. Debatten
            kring den frågan blev väldigt aktuell i samband med Shocking Truth-debatten.
            Då gjorde jag den kopplingen.
          </note>
          <note>
            Det vi talar om är en form av censur, som jag nämnde tidigare.
            Det ordet skär över huvud taget alltid i mig, det skulle egentligen
            inte finnas i en liberal värld. Vi har ingen censur för det tryckta
            ordet, inte heller för ljudet, däremot för rörliga bilder.
          </note>
          <note>
            Min huvudlinje är att man borde få bort den också från film.
            Då måste vi ha en ny åldersgräns, nämligen
          </note>
          <note>
            18 år. Det innebär i praktiken att alla filmer som inte granskas
            får en 18-årsgräns. Detta är inte någonting som gör att jag på
            något sätt förordar grova sex- och våldsskildringar, men jag anser
            inte att samhället ska ta över de vuxnas ansvar i det här avseendet
            när man inte heller gör det för det tryckta eller det sagda ordet.
          </note>
          <note>
            Slutligen: Kulturministern meddelar i sitt svar att
          </note>
          <note>
            Våldsskildringsrådet ska granska erfarenheterna av vuxenmedverkan
            - ett slags ledsagarservice, förhållandet att om en vuxen följer
            med på en film för lägst
          </note>
          <note>
            11-åringar får en 7-åring se filmen. Jag vet inte uppriktigt
            sagt vilken definition som gäller för vuxen i det fallet, om det
            är 18 år eller 15 år - en 15-åring får ju se vuxenfilmer. Det
            kan bli lite förvirrande. Det är bra att man ser på detta och
            inte minst på det vi började med, nämligen att granska hur lyckat
            det är med kammarrätten som överdomare i sådana här mål.
          </note>
          <note>
            Jag skulle vilja avsluta med att fråga kulturministern: Vilket
            tidsperspektiv gäller för den granskningen?
          </note>
          <note>
            Anf. 5 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Jag vill gå tillbaka till den fråga som
          </note>
          <note>
            Lennart Kollmats ställde i första inlägget och som han inte fick
            svar på. Biografbyrån får överklaga kammarrättens dom och hade
            kunnat göra det i fråga om Scary Movie, men det kräver tillstånd
            från Regeringsrätten. Det innebär alltså att det inte är helt
            enkelt. Jag ska inte gå i förväg och säga hur Regeringsrätten
            skulle agera i saken, men det är inte alldeles enkelt.
          </note>
          <note>
            När det gäller censur tror jag att få av oss gillar ordet. Men
            själva ordningen med att ändå ha en mycket begränsad form av censur
            som vi har i Sverige - visserligen förändrad, uppluckrad, anpassad
            genom decennierna - finns det fortfarande en majoritet i denna
            riksdag som anser att vi bör ha. Om man ändå har censur är det
            naturligtvis viktigt att se till att inte t.ex. kammarrättens
            domar - där har kammarrätten haft andra meningar än Biografbyrån
            när det gällt ingrepp i framför allt några pornografiska filmer
            där
          </note>
          <note>
            Biografbyrån ansett att det handlat om sexuellt våld och tvång
            och varit förråande - gör att granskningslagens censurparagraf
            förändras, utan att det är denna riksdag som fortfarande har beslutanderätten
            i sin hand. Det är alltså samma utrymme som man har att verka
            inom från Biografbyråns sida. Man kan alltså använda granskningslagen
            på det sätt som lagstiftaren förutsåg. Vi har låtit en särskild
            jurist se över detta.
          </note>
          <note>
            Den departementspromemoria som han har författat är ute på remiss.
          </note>
          <note>
            Vad gäller Våldsskildringsrådets tidtabell för sitt arbete fattar
            de beslutet i dag om att de ska ge sig in i det här mer omfattande
            analysarbetet.
          </note>
          <note>
            Jag vet alltså inte hur länge de tänker hålla på.
          </note>
          <note>
            Men de har ju en oerhörd kunskap, så de behöver inte börja från
            noll. Jag hoppas att det ska gå relativt snabbt utan att kvaliteten
            därför inte blir den allra bästa.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2000/01:187 om inlån från statliga
            museer
          </note>
          <note>
            Anf. 6 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Roy Hansson har frågat mig vilka åtgärder jag avser
            vidta för att förenkla möjligheterna att få låna konstverk och
            andra fynd från Statens historiska museer, vilka åtgärder jag
            avser vidta för att tillämpningen av fornminneslagens § 13 ska
            fungera bättre samt hur jag tänker medverka till att regioners
            kulturskatter i större utsträckning kan användas i det regionala
            utvecklingsarbetet.
          </note>
          <note>
            I Sverige är vi lyckligt lottade på så vis att vi har ett rikt
            kulturarv bevarat från forntid och framåt.
          </note>
          <note>
            Fornfynden speglar landets likväl som respektive regions historia.
            Genom bl.a. framsynt lagstiftning sedan lång tid tillbaka finns
            dessutom denna kulturskatt i offentlig ägo på våra museer runtom
            i landet.
          </note>
          <note>
            Det är förstås av största vikt att kulturarvet kan ses och upplevas
            av så många som möjligt. Av den anledningen har vi en lagstiftning
            som reglerar fördelningen och förvaltningen av våra historiska
            föremål. Det är också bl.a. därför vi har statliga museer, som
            vart och ett har ansvar för olika delar av kulturarvet; konst,
            kulturhistoriska föremål, arkeologiska föremål osv. De statliga
            museerna är nationella museer vars verksamhet är till för hela
            befolkningen, oavsett var museet är placerat.
          </note>
          <note>
            Roy Hansson frågar hur 13 § fornminnesminneslagen ska fungera
            bättre. Fornminneslagen upphävdes dock år 1988 och ersattes av
            lagen om kulturminnen m.m. Sedan år 1997 har dessutom Riksantikvarieämbetet
            ansvaret för fornfynd och fyndfördelning - inte ämbetet tillsammans
            med Statens historiska museer, eftersom de nu är två skilda myndigheter.
          </note>
          <note>
            De flesta fornfynd som påträffas i Sverige tillfaller staten,
            enligt 2 kap. 4 § KML. Riksantikvarieämbetet får, enligt 2 kap.
            17 § KML, överlåta fornfynd på museum som åtar sig att vårda det
            i framtiden på ett tillfredsställande sätt. Omkring 60 % av de
            fornfynd som framkommer i samband med arkeologiska undersökningar
            i landet tillförs som regel olika museer regionalt och lokalt.
            Resterande ca 40 % av fornfynden tillförs Statens historiska museer,
            som ju är hela landets museum för bl.a. arkeologi.
          </note>
          <note>
            Varje år beslutas dessutom om ett betydande antal utlån från
            de statliga museerna, och flera museer har därutöver föremål deponerade
            på olika platser under längre tid. Stiftelsen Nordiska museet
            lånar t.ex. ut nära 1 300 föremål per år och Historiska museet
            ett hundratal föremål till bl.a. regionala och lokala museer.
            Historiska museet har därtill ett trettiotal depositioner runtom
            i landet. Varje deposition och utlån kan i vissa fall handla om
            hundratals enskilda föremål.
          </note>
          <note>
            Nordiska museet har närmare 25 000 föremål deponerade, varav
            en stor del finns på Skansen.
          </note>
          <note>
            De statliga museernas gemensamma uppgift är att bevara och att
            visa kulturarvet, så att det kan komma så många som möjligt till
            del. Men alla museer har själva också ansvaret för sina samlingar.
            I ansvaret ingår att göra bedömningar, t.ex. vad gäller säkerhet
            och/eller omsorg om föremålens långsiktiga bevarande. Det finns
            som bekant alltid risker med förflyttningar av föremål och vissa
            museiföremål kan helt enkelt vara för sköra för att tåla en förflyttning
            eller annan hantering.
          </note>
          <note>
            Duneskatten, som Roy Hansson nämner, tillhör definitivt Sveriges
            nationalklenoder och är permanent utställd i Historiska museets
            guldrum där den möter en stor publik från hela landet. I november
            förra året gjordes skatten tillgänglig på Gotlands fornsal. Det
            blev succé och är ett gott exempel på hur utlån kan fungera -
            även om de som i detta fall krävde stora och påkostade polisinsatser
            och därför begränsades i tiden. Det kan tilläggas att just Gotlands
            fornsal har allra flest inlån från Historiska museet av alla landets
            regionala museer.
          </note>
          <note>
            Angående regioners kulturskatter i övrigt och regionalt utvecklingsarbete
            är det i första hand en fråga för regionerna själva. Men jag är
            förstås väldigt positiv till att kulturaspekter ska ha en självklar
            plats i tillväxtavtalen. Kulturdepartementet och andra instanser
            har också verkat för att kulturen i bred bemärkelse ska finnas
            med. Kulturdepartementet har t.ex.
          </note>
          <note>
            gett ut en skrift kallad Kultur för regional tillväxt, som beskriver
            de möjligheter till regional utveckling och ökad välfärd som satsningar
            på just kulturområdet kan ge.
          </note>
          <note>
            Jag vill gärna framhålla att det sammantaget finns goda möjligheter
            att uppleva det fantastiska kulturarv som finns samlat i det här
            landet. Jag ser alltså ingen anledning att vidta några ytterligare
            åtgärder med anledning av de frågor Roy Hansson ställt. Utlåningsoch
            depositionsverksamheten följs dock fortlöpande för att den positiva
            utvecklingen inte ska mattas.
          </note>
          <note type="speaker">
            Anf. 7 ROY HANSSON (m):
          </note>
          <note>
            Fru talman! Jag tackar för svaret, men jag tycker att det kunde
            ha varit ett mer generöst svar. Detta är en fråga som har stor
            betydelse för kulturen på Gotland.
          </note>
          <note>
            Jag beklagar att jag var felaktigt informerad om vilka lagar
            som reglerar det som interpellationen berör. Men det är bra att
            det nu blivit utrett vilken lag och vilken myndighet som berörs
            när det gäller utlåning av fornfynd.
          </note>
          <note>
            Skälet till min interpellation var naturligtvis det orimliga
            hanterandet av frågan om lån från ansvarsmuseet till det regionalmuseum
            där fyndet gjorts.
          </note>
          <note>
            Först efter en lång procedur och idogt arbete från ledningen
            från Gotlands fornsal och med stort motstånd från statens centralmuseum
            blev det möjligt att visa den unika på Gotland funna Duneskatten.
          </note>
          <note>
            Nu kommer jag till det pinsamma. Slutligen medgavs ett lån, om
            man så vill ett hemlån, under åtta dagar. Ja, fru talman, det
            var rätt uppfattat: åtta dagar i november år 2000.
          </note>
          <note>
            Hemma på Gotland var det ett stort intresse för denna korta utställning.
            På dessa åtta dagar besökte nära 10 % av Gotlands befolkning fornsalen
            i Visby.
          </note>
          <note>
            Ja, nästan var tionde gotlänning ville se denna unika
          </note>
          <note>
            Gotlandsskatt när den nu var "hemma". Det ordnades bussresor
            från södra Gotland till Visby och det var i stort sett kö till
            skattkammaren på fornsalen under hela den här tiden.
          </note>
          <note>
            Fru talman! Jag tycker att den korta tiden för hemlån var ogint
            av ett av statens ansvarsmuseer.
          </note>
          <note>
            Visst borde det vara så att det gäller att visa upp våra kulturskatter,
            ja, vår historia, så mycket som möjligt.
          </note>
          <note>
            Självfallet borde det då vara självklart för alla att just den
            lokala och den regionala historien är viktig.
          </note>
          <note>
            Duneskatten kan vara ett exempel på historien just på Gotland
            och det finns en spännande beskrivning av just denna skatt. Denna
            redogörelse beskriver inte bara skattens innehåll utan även vilka
            förutsättning som kan ha gällt för samlandet och handhavandet
            av skatten. Ja, redogörelsen innehåller också lite om förutsättningarna
            som gällde då skatten återfanns.
          </note>
          <note>
            Fru talman! På historiska museet i Stockholm finns ca 750 silverskatter
            funna på Gotland, därtill ett stort antal unika historiska fynd
            från Gotland på andra museer i Stockholm. Det gäller bildstenar,
            kyrkoskulpturer, glasmålningar och verktyg från vikingatiden.
          </note>
          <note>
            I de tillväxtavtal som tecknats mellan regeringen och Gotlands
            kommun tas särskilt upp frågan om de gotländska kulturskatterna.
          </note>
          <note>
            Med möjlighet att i större utsträckning än nu visa och ställa
            ut fornfynd på Gotland skulle det kunna bli ett unikt tillskott
            i attraktiviteten för region Gotland.
          </note>
          <note>
            Det är därför bra att kulturministern i svaret meddelar en positiv
            inställning till att kulturaspekter ska ha en självklar plats
            i tillväxtavtalen.
          </note>
          <note>
            Fru talman! Jag ställer mig dock frågan hur? Det kan väl inte
            vara så att hemlån under åtta dagar i november kan anses vara
            tillfyllest. Det vore bra om kulturministern kunde utveckla tankarna
            i nästa anförande.
          </note>
          <note>
            Fru talman! Jag kanske är mest besviken på avslutningen i interpellationssvaret.
            Tydligen är det så att för att kunna uppleva "det fantastiska
            kulturarv som finns samlat i det här landet" så måste man bo i
            eller åka till Stockholm, såvida man inte hade turen att kunna
            passa in ett besök på Fornsalen i Visby under åtta dagar i november.
          </note>
          <note>
            Det vore bra om kulturministern i nästa anförande kunde utveckla
            vad som menas med den sista meningen i interpellationssvaret.
          </note>
          <note>
            Jag ställer mig lite frågande till att det talas om polisinsatser
            i interpellationssvaret. Jag tror inte att det är helt korrekt.
            Det hela transporterades under betryggande former på annat sätt
            till skattkammaren i fornsalen.
          </note>
          <note>
            Av svaret framgår att 60 % av fornfynden är utlånade medan 40
            % inte är det. Då har tydligen Gotland oturen att alla kulturskatter
            hamnar bland de 40 %
          </note>
          <note>
            som är svåra att få till hemlån. Det är synd.
          </note>
          <note type="speaker">
            Anf. 8 CARL G NILSSON (m):
          </note>
          <note>
            Fru talman! Jag anmälde mig till debatten eftersom det finns
            ett annat mycket aktuellt liknande ärende som i högsta grad har
            bäring på Roy Hanssons interpellation. Jag kan instämma mycket
            i vad han sade. Det gäller den s.k. Linköpingsskatten.
          </note>
          <note>
            När Gustav Vasa på sin tid samlade ihop kyrksilver för att betala
            statskostnader, räddas den s.k. Linköpingsskatten genom att den
            helt enkelt grävdes ned.
          </note>
          <note>
            Sedan hittades den 1676, och den är därmed den enda bevarade
            medeltida domkyrkoskatt som vi har i landet. Den forslades omedelbart
            till Historiska museet i
          </note>
          <note>
            Stockholm. Den har återvänt två gånger till Linköping, nämligen
            när Linköping firade 700-årsjubileum
          </note>
          <note>
            1987 och under sommaren i fjol vid invigningen av det nyinrättade
            Slotts- och domkyrkomuseet. Museet öppnades då. Museet hade 17
            000 besökare förra sommaren.
          </note>
          <note>
            Skatten återbördades sedan. I oktober i fjol ansökte museet i
            fråga på nytt om att få låna denna
          </note>
          <note>
            Linköpingsskatt, helt enkelt därför att intresset var så stort
            och att man kan förmoda att alla inte hade tillfälle att se denna
            östgötaskatt denna första sommar. I
          </note>
          <note>
            förra veckan, efter flera påminnelser från Linköpingsmuseet,
            kom det ett avslag med det korta motivet att skatten är en omistlig
            del av Historia museets samlingar och utställningar och att museet
            därför hade beslutat att ej bifalla anhållan om lån av skatten
            för säsongen 2001.
          </note>
          <note>
            Östgöta Corren har följande tolkning av detta:
          </note>
          <note>
            "Vill östgötar vila blicken på en av sina mest unika historiska
            lämningar får de nådigt packa sig iväg till huvudstaden. Vill
            turister beskåda ett av de mest magnifika uttrycken för östgötskt
            kulturarv, åk för all del inte till Östergötland." Det är ett
            minsann märkligt och ogint beslut.
          </note>
          <note>
            Jag tycker och tror att ett centralt-regionalt samarbete på museinivå
            är till ömsesidig nytta för alla, i det här fallet båda inblandade
            museerna. Jag ställer följande frågor till Marita Ulvskog. Vad
            tycker hon om ett sådant samarbete? Är hon beredd att uttala sig
            för att detta borde fungera lite mer generöst?
          </note>
          <note>
            Anf. 9 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Regeringens och de centrala museernas syn på detta
            är att försöka förena det ibland inte alldeles lätt förenliga,
            nämligen en mycket generös inställning kopplad till att vissa
            av de historiska fynd vi har - många av dem kommer från Gotland,
            Linköping är ett annat exempel - är nationalklenoder. De ska finnas
            i de permanenta samlingarna under långa perioder och på platser
            dit många människor kan komma. Jag tror att museiledningarna anstränger
            sig mycket för att leva upp till denna generositet.
          </note>
          <note>
            Historiska museet säger att de inte vid något tillfälle nekat
            Gotlands fornsal att låna föremål ur samlingarna. Jag har fått
            många vittnesmål om den fantastiska stämningen och betydelsen
            för gotlänningarna av de åtta dagar som Duneskatten var utställd.
            Det är oerhört positivt. Allt sådant vill jag uppmuntra, och jag
            tror också att centralmuseicheferna vill göra det.
          </note>
          <note>
            Det gäller att få balansgången att fungera, dvs. att å ena sidan
            ha ett nationellt kulturarv som vi vill hålla ihop, å andra sidan
            att regionerna med de omedelbara lokala rötterna till arvet verkligen
            ska få möjlighet att i någon mening äga detta arv.
          </note>
          <note>
            En viktig del av diskussionen handlar om att se till att vi har
            nationella museer inte bara i Stockholm utan också i de regioner
            där en del av arven stammar från. Jag tycker att det är fantastiskt
            fint att två moderater i denna kammare kanske är beredda att stödja
            regeringen i denna strävan. Moderaterna i kammaren i sin helhet
            brukar annars vara negativt inställda till detta.
          </note>
          <note type="speaker">
            Anf. 10 ROY HANSSON (m):
          </note>
          <note>
            Fru talman! Jag ska ta det sista först. Jag förstår att kulturministern
            syftade på ett världsarvsmuseum i
          </note>
          <note>
            Göteborg. Det stämmer att det inte var ett bra beslut som riksdagen
            fattade i den frågan. Vi får se om det över huvud taget blir något
            eftersom det senaste var att det var byggnadsbekymmer i Göteborg.
          </note>
          <note>
            Fru talman! Det var bra att Carl G Nilsson kom in här och talade
            om att det finns svårigheter inte bara på Gotland utan även i
            Östergötland. Jag talade tidigare med en ledamot som sade att
            det är bekymmer även i Skåne över att få låna hem kulturskatter.
          </note>
          <note>
            Det finns nog ingen invändning mot att fornfynd hanteras av centralmuseer
            i Stockholm, att nationalklenoderna är samlade på ett ställe.
            Där finns det inte någon invändning. Det är rent av en fördel
            att kunna samla ihop hela det nationella arvet. Frågan gäller
            möjligheterna att kunna låna hem för att öka attraktionskraften
            i regioner och län. Det är där motståndet finns.
          </note>
          <note>
            Vi på Gotland har tagit med det här särskilt i tillväxtavtalet,
            och då borde det vara särskilt generöst att uppfylla detta. Såvitt
            jag förstår har regeringen bifallit det tillväxtavtal som har
            tecknats. Därför borde det i större utsträckning vara möjligt
            att visa upp det som är unikt för en region.
          </note>
          <note>
            Man skulle kunna tänka sig en årlig utställning.
          </note>
          <note>
            Över en 25-årsperiod skulle det gå att visa alla skatter som
            är funna på Gotland. Därmed skulle det bli ett årligt intresse
            för att besöka Gotland.
          </note>
          <note>
            Jag skulle vilja passa på att tala om ett annat unikt fynd, den
            s.k. Spillingsskatten. 1999 fann man en skatt på Gotland. Det
            var 70 kilo silver. Den ändrade till viss del hela historien i
            hanteringen av dessa skatter. Den största skatten hittills vägde
            10,4 kilo, men Spillingsskatten vägde 70 kilo. Skatten hittades
            i det som tydligen hade varit en smedja.
          </note>
          <note>
            Just nu är fyndet under vetenskaplig utvärdering.
          </note>
          <note>
            Sedan är det spännande var detta fullständigt unika fynd kommer
            att finnas. Jag hoppas att det kommer att visas där det har funnits,
            dvs. i fornsalen på Gotland.
          </note>
          <note>
            Det är detta som har föranlett att jag har bett om en översyn.
            Jag är lite besviken på att ministern inte är beredd att se till
            att det ska bli en större generositet än att låna ut en skatt
            åtta dagar i november. Det finns bevisligen ett stort intresse.
          </note>
          <note>
            Vill inte kulturministern fundera lite till om man på något sätt
            kan se över en generösare syn på utlåningen? Det finns starka
            önskemål från Gotland,
          </note>
          <note>
            Östergötland och Skåne. Vi borde vara tacksamma för att intresset
            finns. Det vore betydligt värre om det i regioner och län inte
            fanns intresse att låna hem nationalklenoderna. Då skulle jag
            vara verkligen bekymrad, och då borde kulturministern verkligen
            vara bekymrad. Nu är det tvärtom, och det borde vara glädjande
            för kulturministern.
          </note>
          <note type="speaker">
            Anf. 11 CARL G NILSSON (m):
          </note>
          <note>
            Fru talman! Om jag är rätt underrättad låg Linköpingsskatten
            nedpackad i lådor i Historiska museets källare ända tills Linköping
            fick låna den i fjol. Visst är den en nationalklenod, men för
            min egen personliga del måste jag säga att jag inte finner något
            stötande i eller något hinder för att även en nationalklenod för
            gott skulle kunna placeras i ett regionalt museum. Jag tycker
            att det är vanskligt att bygga täta skott mellan vad som är regional
            eller nationell kultur.
          </note>
          <note>
            Nu är det emellertid inte så ens med Domkyrkomuseet att de vill
            överta skatten. Det enda de har begärt är att få låna skatten
            också denna sommar så att visningen skulle kunna fullföljas. Efter
            de här flertalet exempel och efter den här debatten vill jag uttrycka
            en förhoppning om att det må hända har sått ett frö i Kulturdepartementet
            för att ge signaler därifrån så att det kan iakttas en större
            generositet ifrån
          </note>
          <note>
            Historiska museets sida.
          </note>
          <note>
            Anf. 12 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Jag beklagar att partipiskan viner så hårt inom Moderata
            samlingspartiet att ni, som är i så engagerade i att vi inte ska
            ha starka spänningar mellan det nationella och regionala kulturlivet,
            inte kan tycka att det är bra att vi försöker bygga upp nationella
            centralmuseer också utanför Stockholm.
          </note>
          <note>
            När det gäller diskussionen om kulturarvet tycker jag, precis
            som jag sade i en tidigare replik, att det är mycket glädjande
            att det finns ett så starkt lokalt och regionalt engagemang. Det
            är väldigt spännande med det engagemang som finns på Gotland,
            i Östergötland, Västergötland, Skåne och även uppe i Sameland
            i norra Sverige för just kulturarvet.
          </note>
          <note>
            Roy Hansson ville ha den sista meningen i mitt interpellationssvar
            uttolkad. Den betyder egentligen just att regeringen tycker att
            det är glädjande med intresset. Vi tycker att det är viktigt att
            den positiva utvecklingen när det gäller att låna ut och deponera
            föremål håller i sig och utvecklas. Vi kommer att följa frågan
            mycket noga. Det finns säkert enskilda museer som kan bli ännu
            bättre, och det är egentligen det som ligger i svaret på interpellationen.
            Vi kommer att följa frågan. Konflikter av det här slaget är till
            för att övervinnas.
          </note>
          <note>
            Samtidigt måste naturligtvis museimyndighetens bedömning av säkerhets-
            och bevarandeaspekter följas. Jag tror inte att de regionalt engagerade
            har någon annan mening. Man vill inte riskera det gemensamma kulturarvet.
          </note>
          <note type="speaker">
            Anf. 13 ROY HANSSON (m):
          </note>
          <note>
            Fru talman! Det är lite märkligt att kulturministern återkommer
            till det här världsarvsmuseet i Göteborg.
          </note>
          <note>
            Jag tror att vi är överens om att det inte var någon lyckad drive
            från regeringen. Det har väl kommit ganska mycket kritik gentemot
            detta. Detta har absolut ingenting att göra med de frågor som
            Carl G Nilsson och jag har tagit upp. Det förändrar ingenting
            för gotlänningarna om en skatt funnen på Gotland förvaras i källaren
            i Stockholm eller i källaren i Göteborg.
          </note>
          <note>
            Det blir faktiskt ingen skillnad för gotlänningarna.
          </note>
          <note>
            Det som är intressant för Gotland är att visa funna skatter på
            Gotland, och det är det interpellationen handlar om. Det är även
            orsaken till Carl G Nilssons intresse för Östergötland och Skåne.
          </note>
          <note>
            Ett annat intresse som börjar komma gäller Norrland som har ont
            om skatter. Där borde man i större utsträckning få möjlighet att
            visa sina fornfynd. Då hjälper det inte med ett världsarvsmuseum
            i Göteborg. Det gör ingen skillnad i det här fallet.
          </note>
          <note>
            Avslutningsvis kom kulturministern in på säkerheten. Jag kan
            upplysa om att Gotlands fornsal nu har en skattkammare som är
            byggd med stöd av Statens historiska museum. Den är lika säker
            som den på museet i Stockholm, så någon risk för detta finns inte.
          </note>
          <note>
            Det talas här om att ett stort antal skatter är utlånade, 60
            %. Ja, så är det, men det hjälper inte när det gäller de riktigt
            unika skatterna som tillhör övriga
          </note>
          <note>
            40 %. De finns här i Stockholm och, som Carl G
          </note>
          <note>
            Nilsson säger, i en källare i Statens historiska museum. Jag
            kan upplysa om att det enbart är ca 3 ½ % av de funna skatterna
            på Gotland som kan visas på Gotland om man inte lyckas få hemlån.
            Och det är alltså ett par års arbete för att få låna dem under
            åtta dagar.
          </note>
          <note>
            Det kan inte vara tillfyllest.
          </note>
          <note>
            Jag tycker att man borde vara glad över det intresse som finns,
            uppmuntra detta och se till att det blir gjort. Det skulle högst
            påtagligt öka attraktionskraften för de olika regionerna om man
            kunde visa de kulturskatter som finns.
          </note>
          <note>
            Anf. 14 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Beslutet om Världskulturmuseet i
          </note>
          <note>
            Göteborg hänger i allra högsta grad samman med den museipolitik
            som vi ska föra i det här landet. Det här museet öppnas förhoppningsvis
            i slutet av år 2003.
          </note>
          <note>
            Det kommer att betyda mycket för hela museisektorn och för ökad
            tillgänglighet till vårt gemensamma kulturarv och andra kulturarv
            som gör oss medvetna om våra egna rötter och hur vår historia
            hänger samman med andra kulturers historia.
          </note>
          <note>
            Det är regeringens syn att det ska råda stor generositet när
            det gäller Gotland, Östergötland och andra delar av landet som
            står för mycket av vårt samlade kulturarv och våra nationalklenoder,
            men kulturarvet får inte riskeras. Det är också i enlighet med
            de riktlinjerna som centralmuseerna arbetar. Jag tror inte att
            det finns några konflikter där när det gäller de regionala museerna.
          </note>
          <note>
            Jag kan också kort säga att enligt Riksantikvarieämbetet får
            länsmuseerna behålla 95 % av de nya arkeologiska fynd som man
            ansöker om. Men Gotlands fornsal uttrycker oftast inte några önskemål
            om att förvärva nyfunna fornfynd från den egna regionen.
          </note>
          <note>
            Då tillförs fornfynden Statens historiska museum, som naturligtvis
            tacksamt tar emot dem.
          </note>
          <note>
            När det gäller de stora spektakulära skatterna som
          </note>
          <note>
            Duneskatten och andra önskar jag att den generösa grundhållning
            som de centrala ansvarsmuseerna i
          </note>
          <note>
            Stockholm har kommer att utvecklas. De som bor på
          </note>
          <note>
            Gotland och andra bör få se skatterna även där.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellationerna 2000/01:81 och
          </note>
          <note>
            173 om storstadsregionerna
          </note>
          <note type="speaker">
            Anf. 15 Statsrådet MONA SAHLIN (s):
          </note>
          <note>
            Fru talman! Inger Strömbom och Fredrik Reinfeldt har frågat mig
            vad jag avser att göra för att tillväxtregioner som Stockholm
            ska kunna fortsätta växa och vara en tillgång för hela landet.
          </note>
          <note>
            Fredrik Reinfeldt frågar vidare om jag förbereder en utbudsstimulerande
            proposition för att underbygga tillväxtmöjligheter i Stockholms
            län och vilket underlag det finns som pekar på att Stockholm skulle
            vara "nettobidragstagare".
          </note>
          <note>
            Jag besvarar frågorna i ett sammanhang. Först vill jag gå in
            på frågan angående tillväxtmöjligheter för
          </note>
          <note>
            Stockholm, vilket givetvis är avgörande för hela landets tillväxt.
          </note>
          <note>
            Det finns flera styrinstrument för att skapa förutsättningar
            för ökad tillväxt. Först vill jag nämna regeringens storstadspolitik.
            Sedan 1999 har regeringen i nära samarbete med våra tre storstadsregioner
            börjat genomföra den nya storstadspolitiken. Vi ska i samarbete
            med dessa kommuner ta vara på de outnyttjade resurserna i berörda
            bostadsområden utifrån de behov som finns i dessa områden. Stockholm
            är en av sju kommuner som regeringen har träffat ett lokalt utvecklingsavtal
            med.
          </note>
          <note>
            Regeringen har dessutom under de senaste åren inom ramen för
            storstadspolitiken riktat resurser inom arbetsmarknadspolitiken
            mot just storstadsregionerna.
          </note>
          <note>
            Berörda kommuner har också möjlighet att sluta avtal med länsarbetsnämnden
            och försäkringskassan för en lokal samverkan.
          </note>
          <note>
            Regeringen gav förra året NUTEK i uppdrag att göra en genomgång
            av samtliga lokala utvecklingsavtal bl.a. ur ett tillväxtperspektiv.
            Jag räknar med att en slutredovisning av detta uppdrag lämnas
            i mars.
          </note>
          <note>
            Ett annat instrument för att skapa förutsättningar för ökad tillväxt
            är Stockholms regionala tillväxtavtal. Detta syftar till att öka
            tillväxten i regionen genom att framför allt utveckla Östersjöområdet
            som en ny tillväxtmarknad.
          </note>
          <note>
            Ett tredje instrument är regeringens arbete kring förenkling
            av regler med särskild inriktning på små företag. En sådan utveckling
            kommer i synnerhet att gynna ett storstadsområde som Stockholm
            därför att det finns en relativt stor företagsamhet bland grupper
            med annat etniskt ursprung och dessa grupper är stora just i Stockholm.
          </note>
          <note>
            Kombinationen av de tre nämnda instrumenten bör leda till att
            tillväxten i Stockholmsregionen kommer att gynna just den grupp
            som under det senaste decenniet har stått utanför den reguljära
            arbetsmarknaden. Denna grupp utgör också en av de riktigt stora
            möjligheterna för Stockholm att driva en långsiktig, framgångsrik
            tillväxt- och storstadspolitik.
          </note>
          <note>
            Jag kan vidare meddela att regeringen i december förra året beslutade
            om ett direktiv för en kommitté som har till uppgift att verka
            för en förbättring av transportsituationen i Stockholmsregionen.
            Kommittén ska bl.a. lämna förslag om åtgärder som medför att fler
            områden inom regionen får en så god tillgänglighet som möjligt.
          </note>
          <note>
            Utöver detta har en arbetsgrupp tillsatts inom Regeringskansliet
            med uppgift att se över vissa frågor, som är viktiga för Stockholm,
            som rör plan- och bygglagen. Dessutom bedrivs ett omfattande utrednings-
            och beredningsarbete som tar sikte på just bostadsfrågorna och
            som bl.a. syftar till att säkerställa tillgången till bostäder.
            Redan i vårpropositionen kommer regeringen att lämna förslag till
            åtgärder som förbättrar förutsättningarna för ett ökat byggande,
            framför allt av hyresbostäder. Någon särskild
          </note>
          <note>
            "utbudsstimulerande" proposition för tillväxt i Stockholm har
            regeringen däremot inte för närvarande planerat att lägga fram
            i riksdagen.
          </note>
          <note>
            Till sist ett svar på frågan angående vilket underlag som pekar
            på att Stockholm är en nettobidragstagare. De delar som ingår
            i det kommunala skatteutjämningssystemet är inkomst- och kostnadsutjämning,
            generellt statsbidrag och införanderegler. Av
          </note>
          <note>
            Statistiska centralbyråns beräkningar från januari i år framgår
            att Stockholm får ett bidrag som är högre än den avgift som betalas
            inom systemet. Stockholms kommun får ett nettobidrag på 2,5 miljarder
            kronor.
          </note>
          <note type="speaker">
            Anf. 16 INGER STRÖMBOM (kd):
          </note>
          <note>
            Fru talman! När Mona Sahlin i oktober utsågs till storstadsminister
            tändes ett hopp om att det äntligen skulle börja föras en storstadspolitik
            från regeringens sida. Det var därför jag väckte interpellationen.
            Jag ville få en programförklaring och en beskrivning av hur Mona
            Sahlin ska ta sig an de problem som är speciella för våra storstäder
            så att tillväxten kan fortsätta och så att storstadsregionerna
            också i framtiden kan vara en tillgång för hela landet. Men ingenting
            har hänt.
          </note>
          <note>
            Låt mig få citera ur en kolumn som socialdemokraten och förre
            finansministern Kjell-Olof Feldt skrev i DN den 26 oktober:
          </note>
          <note>
            "Hittills har regeringen, i skepnad av sina finans-, kommun-
            och bostadsministrar, ställt sig ganska kallsinnig till stockholmarnas
            klagomål. När det gäller trafikproblemen tiger man, om bostadsbristen
            heter det att kommunerna ska ta sitt ansvar och systemet för skatteutjämning
            är felfritt (men ska visst ändå göras om, litegrann).
          </note>
          <note>
            Frågan är då vad det betyder att regeringen fått en storstadsminister?
            Ska 'storstadspolitik' också i fortsättningen mest handla om invandrares
            integration eller ska den därtill få ett innehåll som erkänner
          </note>
          <note>
            Stockholms betydelse för hela nationens ekonomiska liv och, inte
            minst, att även den vanliga storstadsmänniskans levnadsvillkor
            engagerar en socialdemokratisk regering?"
          </note>
          <note>
            Kjell-Olof Feldt avslutar sin kolumn med frågan:
          </note>
          <note>
            "Så vad är det Mona Sahlin ska syssla med?"
          </note>
          <note>
            Det undrar jag också, fru talman, efter att ha fått
          </note>
          <note>
            Mona Sahlins interpellationssvar. Det regeringen kallar storstadspolitik
            handlar ju till största delen om pengar till projekt för att t.ex.
            skapa program för arbetslösa och om integrationsprojekt. Det är
            mycket viktiga frågor, javisst. Men det borde ju rimligen ingå
            i den nationella social-, utbildnings- och arbetsmarknadspolitiken.
          </note>
          <note>
            Jag frågar mig: Har inte storstadsministern insett att storstädernas
            invånare och näringsliv också har många andra behov inom områden
            där regeringen ju faktiskt har ett ansvar? Alla storstäder i världen
            har problem som måste lösas för att inte tillväxten ska hämmas.
            Stockholms behov har ju varit kända väldigt länge, så jag frågar:
            Vad gör Mona Sahlin som storstadsminister åt behoven inom infrastrukturen,
            bostäderna, studentbostäderna, högskoleplatserna, resurserna till
            polisen, osv?
          </note>
          <note>
            Jag kan inte komma ifrån min känsla av att utnämningen av en
            storstadsminister är ett snabbt hugskott för att tillfälligt mildra
            den kritik som har framförts både från socialdemokrater och från
            oppositionen att regeringen är passiv och totalt utan förståelse
            för att det krävs regeringsåtgärder även för de växande storstadsområdena.
          </note>
          <note>
            Jag konstaterar att storstadsminister är en titel utan innehåll,
            utan befogenhet och utan ansvar. Jag vill inte tro att utnämningen
            är en befordran snett åt vänster. Jag vill inte det. Jag hoppas
            verkligen att
          </note>
          <note>
            Mona Sahlin här i dag kan lova att med kraft verka för att storstädernas
            särskilda behov och möjligheter ska lyftas i en bred storstadspolitik
            för tillväxt på precis samma sätt som man försöker hantera övriga
            landets specifika problem i en särskild regionalpolitik.
          </note>
          <note type="speaker">
            Anf. 17 FREDRIK REINFELDT (m):
          </note>
          <note>
            Fru talman! Jag vill tacka storstadsminister Mona
          </note>
          <note>
            Sahlin för svaret.
          </note>
          <note>
            Jag kan säga att det har inte varit utan bekymmer att få storstadsministern
            att prata om storstadsfrågor.
          </note>
          <note>
            Vi var sammanlagt fyra moderater som i december väckte frågor
            som är mycket viktiga för storstäderna.
          </note>
          <note>
            Det gällde bl.a. inkomstskatteutjämningen, bostadsbyggandet och
            flygplatsfrågan. Alla dessa tre frågor har lottats om till andra
            statsråd. Det krävdes användande av direkta citat för att få storstadsministern
            att svara för regeringen i frågor som rör Sveriges storstadsregioner.
          </note>
          <note>
            Jag gör naturligtvis samma reflexion som Inger
          </note>
          <note>
            Strömbom. Det känns lite grann som om utnämningen av en storstadsminister,
            Mona Sahlin i det här fallet, tjänar andra syften än att Mona
            Sahlin de facto sitter vid de spakar och de maktinstrument som
            behövs för att påverka storstädernas utveckling. Det präglar inom
            parentes sagt även dagens interpellationssvar. Mycket av det som
            nämns där är referenser till saker som andra statsråd i regeringen
            ansvarar för.
          </note>
          <note>
            Citatet gällde en mycket kort ordväxling som Mona Sahlin och
            jag hade vid en frågestund i december.
          </note>
          <note>
            Det gällde frågan om hur man skulle se på Stockholm
          </note>
          <note>
            - antingen som tillväxtmotor eller, om jag förstod
          </note>
          <note>
            Mona Sahlins beskrivning, som något slags nettobidragstagare.
          </note>
          <note>
            Det där är ju en rätt ovanlig uppfattning, kanske framför allt
            av en storstadsminister, så jag tyckte att det var angeläget att
            slå fast vad som avsågs.
          </note>
          <note>
            I de sista meningarna i interpellationssvaret får vi en beskrivning
            av det inomkommunala utjämningssystemet. Det är väl känt att vi
            sedan länge har en blandning när det gäller finansieringen av
            det offentliga åtagandet till kommunerna. Kommunerna själva står
            för ungefär fyra femtedelar, och statsmakten har i olika former
            av statsbidrag stått för ungefär en femtedel.
          </note>
          <note>
            I Stockholms fall och i storstadsregionernas fall ligger det
            fortfarande inte på minus. Det handlar faktiskt fortfarande om
            att få lite pengar i statsbidrag.
          </note>
          <note>
            Men det får inte bli ett sätt att skymma det faktum att det under
            90-talet och under genomförandet av den inomkommunala skatteutjämningen
            skett en stor utslussning av resurser från Stockholms kranskommuner
            och även från en lång rad andra tillväxtkommuner runtom i landet.
          </note>
          <note>
            Nu var inte det min poäng. Min poäng var att nämna att denna
            regering, när man valde väg för att sanera statens finanser, valde
            en skattehöjningssanering som strategi. I storstädernas kapitaliserade,
            vita, får man säga, ekonomi, där människor tjänar lite mer men
            har högre levnadsomkostnader, fungerar det så att höjer man skatterna
            så lägger det tyngre börda i storstäder än vad det gör i andra
            delar av Sverige.
          </note>
          <note>
            Kvittot på det är att stockholmarnas andel av det samlade skatteuttaget
            i landet har vuxit under hela den senare delen av 90-talet.
          </note>
          <note>
            Till det kommer att det ganska oblygt från regeringen ibland
            kallas för en fördelningspolitiskt riktig politik. Det har framförts
            att det är bra med den omläggning som nu sker av fastighetsskatten.
            Man har till svenska folket sagt att de nu ska få sänkt fastighetsskatt,
            vilket i storstadsregioner betyder höjd fastighetsskatt. Det är
            en form av nyspråk som jag tror att många väljare tycker är ganska
            otrevlig när sänkt blir höjd.
          </note>
          <note>
            Man har sagt att det får man ta, dvs. hårdare beskattning av
            människor som bor i eller kring våra större städer.
          </note>
          <note>
            Det är i det hänseendet jag menar att det pågår en brandbeskattning.
            Det är allvarligt om inte statsrådet ser det ur människornas perspektiv,
            utan svarar mig som om det var en relation mellan stat och kommun
            som var det viktiga.
          </note>
          <note>
            Fastighetsskatten brandbeskattar många människor, och det blir
            för många en fråga om hur man ska klara de dagliga utgifterna.
            Det går inte att köpa särskilt många liter mjölk för höjda taxeringsvärden.
          </note>
          <note>
            Jag hoppas att vi kan få en diskussion som mer handlar om människorna
            i storstadsregionerna än om förhållandet stat och kommun.
          </note>
          <note type="speaker">
            Anf. 18 STEFAN ATTEFALL (kd):
          </note>
          <note>
            Fru talman! Jag skulle vilja ta upp frågan om bostadssituationen
            i Stockholm med statsrådet Mona
          </note>
          <note>
            Sahlin. Det är en av nyckelfrågorna för att Stockholm ska kunna
            ta emot de människor som flyttar hit och ta hand om de människor
            som redan finns här och behöver en bostad, men också för att kunna
            ta hand om de människor som vill flytta och röra på sig och byta
            bostad.
          </note>
          <note>
            Bostadssituationen är ett gigantiskt problem. Det är omöjligt
            att få tag på en bostad, och det är omöjligt att flytta till en
            annan typ av bostad, om man inte har väldigt mycket pengar.
          </note>
          <note>
            Det beror bl.a. på att vi har ett skattesystem som gör att vi
            beskattar boendet som en konsumtionsutgift
          </note>
          <note>
            - vi lägger moms på boendet, på alla boendekostnader och på byggandet
            - och vi lägger skatt på innehavet. Vi betraktar också bostäderna
            som en kapitalinvestering. Den här dubbelbeskattningen av boendet
            slår ju hårt. Den försvårar nyproduktionen och lägger stora bördor
            på hyresgäster och villaägare.
          </note>
          <note>
            Hyresregleringen, som den tillämpas, gör också att vi får problem.
            Vi får ingen rörlighet på bostadsmarknaden. Vi får svarthandel
            med lägenheter, och vi får socialt oacceptabla följder.
          </note>
          <note>
            Låt mig ge ett exempel. Jag sitter med i styrelsen för det kommunala
            bostadsbolaget Familjebostäder här i Stockholm. Familjebostäder
            har i snitt högre hyror i Rinkeby än i innerstaden. Det är alltså
            dyrare att bo i Rinkeby än att bo i innerstaden.
          </note>
          <note>
            Min fråga till statsrådet Mona Sahlin är: Är det rimligt att
            vi har den relationen?
          </note>
          <note>
            Det beror på att det i snitt är lite nyare bostäder i
          </note>
          <note>
            Rinkeby än i innerstaden. Att människor hellre bor i innerstaden
            och att det är högre tryck efter de lägenheterna får inte avspegla
            sig i hyressättningen.
          </note>
          <note>
            Jag vill gärna deklarera att jag inte alls tror på någon fri
            prissättning hur som helst på bostadssidan, men jag tror att vi
            både genom nuvarande hyresregleringssystem och genom att ändra
            på reglerna ska kunna få till stånd en bättre fungerande hyresmarknad.
          </note>
          <note>
            Malmö, som är en socialdemokratiskt styrd kommun, har i förhandlingar
            med hyresgästföreningen infört en större skillnad mellan de mer
            eftertraktade bostäderna i innerstaden och dem i förorterna.
          </note>
          <note>
            Man kommer att exakt värdera varje enskild bostad, och man kommer
            att låta de nya hyrorna slå igenom när det skrivs nya kontrakt.
            Befintliga hyresgäster får alltså behålla de gamla reglerna och
            därmed inte drabbas av hyreshöjningar, som kan bli en följd av
            detta. Däremot kommer det att slå igenom på nya kontrakt.
          </note>
          <note>
            I stället blir det mindre hyreshöjningar och kanske t.o.m. sänkningar,
            på andra områden. Då får man effekten att det i områden som exempelvis
            Rinkeby kanske skulle bli hyressänkningar, medan det kanske blir
            förutsägbara hyreshöjningar i de mest attraktiva områdena i innerstaden.
          </note>
          <note>
            Det skulle minska svarthandeln med lägenheter.
          </note>
          <note>
            Det skulle innebära att en person som har kommit till
          </note>
          <note>
            Rinkeby och känner att han vill flytta till ett annat område
            skulle ha en chans att göra det. Det skulle bli mer rörlighet.
          </note>
          <note>
            Det skulle också innebära bättre möjligheter för bostadsföretag
            att bygga nytt även när det gäller hyresrätter. I dag är det mycket
            få privata hyresvärdar som vill bygga hyresrätter därför att det
            inte finns möjlighet att få ekonomi i det med det skattesystem
            vi har och med det hyressystem vi har och med den offentliga debatt
            som förs, inte minst av ledande socialdemokrater.
          </note>
          <note>
            Min fråga till statsrådet Mona Sahlin är: Är det rimligt att
            det är dyrare att bo i Rinkeby än i Stockholms innerstad? Kan
            statsrådet ge oss en indikation?
          </note>
          <note>
            Är det ett rimligt system som exempelvis Malmö går före med och
            som kanske vore intressant att pröva i
          </note>
          <note>
            Stockholm? Statsrådet kanske är beredd att medverka till lagändringar
            som gör att det blir utrymme för en bättre fungerande bostadsmarknad.
          </note>
          <note type="speaker">
            Anf. 19 Statsrådet MONA SAHLIN (s):
          </note>
          <note>
            Fru talman! Många av interpellanterna är upprörda över att vi
            har en fördelning i regeringen som vi alltid har haft i alla regeringar,
            nämligen att man svarar för de sakområden som man är ansvarig
            för.
          </note>
          <note>
            Vill man således diskutera finansfrågor gör man det med finansministern.
            Vill man diskutera den exakta utformningen av bostadspolitiken
            gör man det med bostadsministern.
          </note>
          <note>
            Jag vill betona att jag inte är, som det beskrivs här, den förste
            s.k. storstadsministern i regeringen.
          </note>
          <note>
            Jag fullföljer det uppdrag som Ulrica Messing hade före mig,
            dvs. att i en mening vara ansvarig direkt, nämligen för storstadsavtalen,
            och dessutom för kampen mot segregationen.
          </note>
          <note>
            Det kallas i den allmänna debatten för storstadsminister. Jag
            vill också spela en större roll som en av dem som försöker samordna
            viktiga delar av regeringens politik som berör storstaden. Det
            har interpellanterna också mycket riktigt frågat om. Dit hör transportområdet
            och bostadssituationen och också mer allmänt vad stat och storstad
            gemensamt kan göra för att förstärka tillväxten i en så viktig
            region som Stockholm.
          </note>
          <note>
            Jag bor själv i storstaden och vill vara med och beskriva storstaden,
            inte bara som ett problemområde utan som ett fantastiskt ställe
            att bo i med den mångfald och de olikheter som präglar vårt Stockholm.
          </note>
          <note>
            Jag har i interpellationssvaret försökt lämna en förvisso kortfattad
            men ändå saklig redogörelse för ett antal direkta arbeten som
            pågår i Regeringskansliet på alla de områden som de tre frågeställarna
            har berört. Jag har berört hur regeringens direkta ansvar för
            bostadspolitiken bör utformas. I den frågan återkommer regeringen
            i vårpropositionen. Det handlar också om ett ansvar, eftersom
            den politiska ledningen i Stockholms kommun så markant drar sig
            undan det ansvaret, något som alla tre frågeställarna sorgfälligt
            undviker, som om den politiska ledningen i storstadskommunen inte
            har ett smack med utvecklingen av storstaden att göra.
          </note>
          <note>
            Jag har också försökt redogöra för hur regeringen och olika aktörer
            i Storstockholm gemensamt måste skärpa ansvaret när det gäller
            transportproblemen. De är stora. Om man inte löser dem på ett
            bättre sätt än tidigare riskerar man att hämma tillväxtmöjligheterna
            för storstaden. Det är helt riktigt beskrivet i interpellationerna.
            Det är ett viktigt arbete som nu sker mellan regeringen och olika
            aktörer i Stockholm.
          </note>
          <note>
            Jag får många konkreta frågor som rör andra ministrars direkta
            ansvarsområden, t.ex. bostadspolitiken. Det ställs frågor om ifall
            det är rimligt med lägre hyror i innerstaden än i Rinkeby. Hur
            hjälps den situationen upp av att man gör sig av med så många
            av de få hyresrätter som finns i innerstaden? Var är ansvaret
            och helhetssynen hos er som frågar?
          </note>
          <note>
            Allmänt vill jag dock säga, för att hålla med om en del av beskrivningarna
            i de två interpellationer som har lämnats: Stockholm är Sveriges
            enda egentliga storstad.
          </note>
          <note>
            Tillväxten i ett land går inte att fördela i den meningen att
            man genom att minska tillväxten i Stockholm skulle kunna flytta
            den någon annanstans. Hela landet är beroende av att Stockholm
            är den tillväxtmotor som den är i dag, och att inte t.ex. transportproblem,
            bostadsproblem och arbetskraftsbrist riskerar den situationen.
          </note>
          <note>
            Som det står i någon interpellation: Stockholm konkurrerar inte
            med Karlstad, utan med London och
          </note>
          <note>
            Paris. Vi har alla ett gemensamt ansvar för hur man beskriver
            Stockholmsregionen.
          </note>
          <note>
            Jag kommer ändå som direkt ansvarig att fortsätta kampen mot
            segregationen som en viktig del också i storstadspolitiken.
          </note>
          <note type="speaker">
            Anf. 20 INGER STRÖMBOM (kd):
          </note>
          <note>
            Fru talman! Jag vet att Mona Sahlin är stockholmare och har stor
            förståelse för våra problem, möjligheter och behov. Vad jag var
            ute efter är innebörden i att bli utnämnd till storstadsminister.
            Vi är många som räknar in mycket mer uppgifter i det än vad Mona
            Sahlin visar i interpellationssvaret.
          </note>
          <note>
            Jag förstår att det var sant det som jag läste i en stor intervju
            i Dagens Nyheter i slutet av oktober, där
          </note>
          <note>
            Mona Sahlin säger: Det var integrationsminister jag ville bli.
          </note>
          <note>
            Det syns i den förda politiken.
          </note>
          <note>
            Jag menar dock att man då inte ska använda benämningen storstadsminister
            och påstå sig föra en storstadspolitik. Integration är viktig
            - tro inte att jag menar någonting annat - men det är bara en
            storstadsfråga och en bråkdel av storstädernas problem.
          </note>
          <note>
            Jag går tillbaka till interpellationssvaret, som handlar om infrastrukturen.
            Våra problem har varit kända länge, och jag tycker att inrättandet
            av den särskilda beredning som ska tillsättas för att verka för
            en förbättrad transportsituation i Stockholmsregionen är ett bra
            initiativ. Näringsministern presenterade denna avsikt i början
            av november eller däromkring och lovade då att inrättandet skulle
            ske skyndsamt, men jag har letat och letat och inte kunnat hitta
            direktiven. Det står i svaret att de antogs i december. Jag har
            tagit fram en lista över kommittédirektiv som har beslutats fr.o.m.
            den 1 december och fram till i dag, och jag har inte lyckats hitta
            dem där.
          </note>
          <note>
            Hur är det? Har möjligen ministern fel i sitt svar?
          </note>
          <note>
            Finns direktiven, eller ligger de möjligen i en låda på departementet
            utan att ha offentliggjorts? Och hur går det? Är kommittén tillsatt?
            Om inte, när kommer den och hur kommer den att vara sammansatt?
          </note>
          <note>
            Vi som bor i storstäderna och vi som ser det här ur ett Stockholmsperspektiv
            har alltså många obesvarade frågor. Vi vill att det ska börja
            hända saker. Det är naturligtvis svårt för Mona Sahlin, eftersom
            ansvaret inte ligger på hennes axlar - tyvärr, kanske jag ska
            säga i det här fallet - och frågorna ska hanteras i andra departement.
            Men kan Mona Sahlin åtminstone lova att internt i Regeringskansliet
            vara storstädernas representant och pressa på hos berörda departement,
            så att inte departementen fattar beslut utan att Stockholmsperspektivet
            ordentligt finns med?
          </note>
          <note>
            Vi är många som då och då får en stark påminnelse om att Stockholm
            ofta - som Kjell-Olof Feldt beskriver det - är styvmoderligt behandlat
            i Regeringskansliet. Jag hoppas att det har framgått att jag väntar
            mig väldigt mycket av Mona Sahlin, men jag känner också lite av
            besvikelse över att hon har en titel och en uppgift som egentligen
            är utan innehåll, befogenhet och ansvar när det gäller de flesta
            viktiga frågor, integrationen undantagen.
          </note>
          <note type="speaker">
            Anf. 21 FREDRIK REINFELDT (m):
          </note>
          <note>
            Fru talman! Det är svårt när man kommer från skilda partier,
            men jag skulle önska att Mona Sahlin skulle försöka ikläda sig
            rollen som moderat företrädare för den här regionen och ställa
            sig frågan: Hur ser vi på socialdemokraterna?
          </note>
          <note>
            Det finns ingen annan del i landet där socialdemokraterna är
            så svaga som i Stockholmsregion. De är i opposition i 18 kommuner
            och i landstinget. Jag har också en allmän känsla att partiet
            centralt knappt ens litar på sina egna företrädare på lokal nivå.
            Det har pratats en hel del om det. Det ska kanske mest avfärdas
            som spekulationer, men det nämns ofta.
          </note>
          <note>
            Regeringens politik under mandatperioden har präglats av en närmast
            förvånande nitiskhet när det gällt att försöka med lagstiftningsmakten
            sätta stopp för det som Moderaterna och andra borgerliga partier
            utför i Stockholms läns landsting eller t.ex. i kranskommunerna.
            Naturligtvis sker det från utgångspunkten att socialdemokraterna
            inte tycker likadant, men sådana är ju demokratins spelregler.
            Det har här faktiskt handlat om att ge sig på en lokal nivå, och
            man har snart sagt inte dragit sig för någonting. Det har gällt
            bostäder, hälso- och sjukvård och friskolor.
          </note>
          <note>
            Det verkar vara fel på det mesta när regionens valda ombud faktiskt
            ska göra någonting.
          </note>
          <note>
            Detta kantas med omdömen som tyvärr ibland är närmast allmänt
            nedlåtande mot storstaden som sådan. Därför var det viktigt att
            Mona Sahlin i den senare delen av sitt anförande faktiskt framförde
            lite andra funderingar - att tillväxten är viktig och att man
            inte kan tro att det blir bättre i andra delar av landet av att
            man tar saker från Stockholm. Men om man nu har den insikten måste
            politiken också totalt sett präglas av den.
          </note>
          <note>
            Det är då allvarligt att Mona Sahlin, även om hon nu öppet erkänner
            att hon inte har så mycket konkret att göra i storstäderna, som
            statsråd är så avlövad på inflytande över det som faktiskt påverkar
            storstädernas och kanske framför allt Stockholmsregionens utveckling.
          </note>
          <note>
            Jag har tidigare stött på att politiker använder beteckningar
            på saker som inte riktigt stämmer med det inflytande som de har.
            Jag tror att det är stor risk för att man gör det i tidningsartiklar
            o.d. När det skärskådas blir då beskedet: Ja, det är egentligen
            inte jag som har makten över detta osv.
          </note>
          <note>
            I valrörelsen 1998 var jag mycket i Täby. Jag kommer därifrån.
            Det är en kommun 13 kilometer norr om Stockholm med 60 000 invånare.
            Jag följde den socialdemokratiska valrörelsen där, och det var
            ärligt sagt snart gjort. Jag följde den ganska noga, och det kom
            en gång en central företrädare. Det var Thage
          </note>
          <note>
            G. Peterson, som under en lunchrast kom i statsrådsbil till ett
            torgmöte. Han sade någonting om utjämningsskatten som jag tror
            tyvärr inte var riktigt, och sedan åkte han i väg. Mer var det
            inte. Det var de centrala socialdemokraternas deltagande i valrörelsen
            i Täby.
          </note>
          <note>
            Jag antar att det där beror på att det inte är någon idé att
            göra mer. Man har förlorat så mycket stöd, man vinner ingenting
            på att åka ut till Täby osv. Problemet är att det finns rätt många
            väljare där ute och att också de har rätt att få besked. De stöter
            då på sina lokala socialdemokratiska företrädare och frågar om
            utjämningsskatten och fastighetsskatten.
          </note>
          <note>
            De lokala socialdemokraterna säger då: Ja, vi håller med er.
            Också vi är emot utjämningsskatten, och vi tycker att fastighetsskatten
            slår på ett olyckligt sätt. Jag skulle här t.o.m. kunna läsa upp
            sådana uttalanden som socialdemokraterna har gjort i kommunstyrelsen.
          </note>
          <note>
            Detta, mina vänner, är demokratins kapitulation.
          </note>
          <note>
            Lokala socialdemokrater står inte för det som centrala socialdemokrater,
            de som har makten, har genomfört.
          </note>
          <note>
            De låtsas inför väljarna att det går lika bra att rösta på socialdemokraterna,
            eftersom de då får samma politik som den som moderaterna för i
            kommunen.
          </note>
          <note>
            Detta stämmer inte. När vi frågar det statsråd som ska ha ansvaret
            visar det sig att inte heller hon riktigt har makten, trots att
            hon säger bra saker. Så här kan man inte hålla på. Till slut måste
            det på den andra sidan finnas någon som har makt och inflytande
            att stå för det som man säger. Det är först då som demokratin
            fungerar.
          </note>
          <note type="speaker">
            Anf. 22 STEFAN ATTEFALL (kd):
          </note>
          <note>
            Fru talman! Statsrådet Mona Sahlin påstår att den politiska majoriteten
            i Stockholms stad undandrar sig ansvaret för situationen i Stockholm.
            Det är sådant struntprat som jag tycker att vi ska bespara oss.
            Jag tror att det finns många bra exempel på samarbete som kan
            utvecklas mellan staden och regeringen, även om de står för skilda
            politiska majoriteter. De lokala utvecklingsavtalen har, såvitt
            jag har förstått, gett en god kommunikation mellan staden och
            regeringen.
          </note>
          <note>
            Visst kan Stockholms stad bli bättre på olika saker. Det finns
            där interna konflikter som måste hanteras i olika sammanhang,
            men det ligger många frågor på regeringens bord, och det är bl.a.
            dem som vi pekar på.
          </note>
          <note>
            Statsrådet säger att hon har ansvaret för kampen mot segregationen
            och för samordningen av politiken.
          </note>
          <note>
            När det gäller samordningspolitiken är det viktigt att statsrådet
            agerar som ett slags storstadens talesman i
          </note>
          <note>
            Regeringskansliet och även bildar opinion i olika frågor. Det
            är samma sak med en ungdomsminister.
          </note>
          <note>
            Ungdomsministern har vissa ungdomsspecifika frågor men också
            ett ansvar för övriga frågor i ett ungdomsperspektiv, vad gäller
            arbetsmarknadsfrågor o.d. Jag hoppas att Mona Sahlin vill agera
            som den som talar för storstadens specifika perspektiv.
          </note>
          <note>
            När det gäller att göra sig av med lägenheter i innerstaden ska
            man komma ihåg att två tredjedelar av de ombildningar som de senaste
            åren har skett från hyresrätter till bostadsrätter har gjorts
            hos privata hyresvärdar. Det är där som den stora omläggningen
            har skett. Vad beror det på? Jo, det är inte lönsamt att förvalta
            hyresfastigheter. Det är bättre ekonomi att sälja dem till bostadsrättsföreningar.
          </note>
          <note>
            Varför gör de privata hyresvärdarna detta? Jo, därför att vårt
            system inte fungerar. Hotet mot hyresrätten ligger i det system
            som regeringen har ansvaret för. Detta tycker jag att statsrådet
            borde inse.
          </note>
          <note>
            Vad gäller kampen mot segregationen är det ett faktum att vi
            har ett hyressystem som gör det dyrare att bo i Rinkeby än i innerstaden.
            Det måste bekymra en minister som har ansvaret för integrationsfrågorna
            och även för storstadsfrågorna.
          </note>
          <note type="speaker">
            Anf. 23 Statsrådet MONA SAHLIN (s):
          </note>
          <note>
            Fru talman! Låt mig först tjata lite om den formella beskrivningen.
            Det är inte jag utan interpellanterna som kallar mig storstadsminister.
            Jag är minister med särskilt ansvar för storstadsavtalen och kommer
            själv att försöka att i större utsträckning fungera också som
            en samordnare och så att säga som en röst för storstaden.
          </note>
          <note>
            För den som vill diskutera bostadspolitik har vi dock en minister
            med ansvar för det. Om Inger
          </note>
          <note>
            Strömbom verkligen på allvar menar att jag ska ha det direkta
            ansvaret i regeringen för allt som rör storstaden, räcker det
            ju med en enda minister. Det finns väl ingenting som inte någonstans
            på Finansdepartementet, på Utbildningsdepartementet osv. har direkt
            inverkan på Storstockholm. Därför är det viktigt att hela regeringen
            förstår och känner ett ansvar, givetvis också för hela landet.
            Dit hör också situationen i storstaden Stockholm.
          </note>
          <note>
            Inger Strömbom frågade efter direktiven till beredningen om transportsituationen.
            Jag har dem här i min hand och överlämnar dem gärna. De belyser
            på ett väldigt tydligt sätt de viktiga uppgifterna att skapa en
            tillräcklig vägkapacitet mellan norra och södra
          </note>
          <note>
            Stockholmsregionen, en tillfredsställande flygplatskapacitet,
            förbättringar av transportsystemet osv.
          </note>
          <note>
            Vi är härvidlag nog överens om väldigt mycket. Här har vi problem,
            och ansvaret ligger gemensamt hos statliga, lokala och regionala
            instanser. De problemen måste vi lösa gemensamt.
          </note>
          <note>
            Det uttrycktes en förhoppning om att jag skulle ligga på, kämpa
            på och uttala mig. Visst, men det räcker inte med det. Vi måste
            också gemensamt visa resultat. Men visst vill jag vara med i den
            debatten.
          </note>
          <note>
            Jag hoppas också att frågeställaren ligger på de direkt ansvariga
            i storstadskommunen Stockholm. Jag hoppas åtminstone att Inger
            Strömbom tycker att ansvaret är delat mellan regeringen och den
            direkt politiskt ansvariga ledningen i Stockholms stadshus.
          </note>
          <note>
            Jag ska rikta mig till Fredrik Reinfeldt. Även om vi kan dela
            mycket av beskrivningarna och tycka mycket lika är inte storstadspolitik
            någonting neutralt.
          </note>
          <note>
            Det är också politik. Det handlar också som syn på utförsäljningar,
            privatiseringar, skattepolitik eller bostadspolitik. Låt oss inte
            låtsas att bara därför att man bor i en storstad ska man direkt
            tycka likadant om utvecklingsmöjligheterna.
          </note>
          <note>
            Däremot ska man försvara och beskriva spänningen, både den positiva
            och negativa, med storstaden och visa på vilket ansvar som politiken
            på olika sätt måste ta lokalt, regionalt och också på riksplanet.
            Där tror jag att vi kan ha en större samsyn än vad som kommit
            till uttryck här.
          </note>
          <note type="speaker">
            Anf. 24 INGER STRÖMBOM (kd):
          </note>
          <note>
            Fru talman! Jag tackar för att jag får tillgång till kommittédirektivet.
            Det fanns t.ex. inte att hitta på nätet och på listor, och det
            fanns inte förtecknat någonstans. Jag ska läsa det noggrant. Jag
            gläds åt att det har tagits fram.
          </note>
          <note>
            Jag fick inte svar på min fråga. Hur kommer kommittén att sammansättas?
            Blir det en utredare?
          </note>
          <note>
            Blir det en parlamentarisk utredning? När ska den vara klar?
            Det står förstås i direktivet. Men det är kanske sådant som borde
            föras ut till en vidare krets.
          </note>
          <note>
            Jag vill kommentera det Mona Sahlin sade om begreppet storstadsminister.
            Hon slog det lite grann ifrån sig och sade att det inte var hon
            som hade kallat sig så. Om jag inte minns fel - jag är ganska
            säker på det - stod det just så i det pressmeddelande som gick
            ut från Näringsdepartementet. Det är det begrepp som har blivit
            etablerat. Jag tycker inte att det är fel att kalla Mona Sahlin
            för storstadsminister här i kammaren. Det görs annars överallt
            i landet.
          </note>
          <note>
            Jag gläds åt att Mona Sahlin vill vara en röst för storstaden.
            Det är precis det som vi känner har behövts. Vi som bor i Stockholmsregionen
            - inte bara i
          </note>
          <note>
            Stockholms kommun, utan i hela Stockholmsregionen
          </note>
          <note>
            - drabbas av de problem som vi har haft uppe för diskussion här.
            Det gäller också dem som bor i Göteborg och Malmö. Bostadssituationen
            är svår. Integrationsproblemen är svåra. Det finns också andra
            problem som uppstår i storstäder som måste hanteras på ett speciellt
            sätt.
          </note>
          <note type="speaker">
            Anf. 25 FREDRIK REINFELDT (m):
          </note>
          <note>
            Fru talman! Mona Sahlin får väl, om jag får vara helt ärlig,
            kalla sig för vad hon vill. Men jag har åtminstone noterat att
            Mona Sahlin ägnar en del tid åt att tala om hur det är att leva
            i de större städerna. Det var lite mitt resonemang. Det man faktiskt
            kan göra måste hänga ihop lite grann med vad man beskriver som
            sin roll.
          </note>
          <note>
            Jag ska gärna hålla med om att synen på storstäderna självklart
            är politik. Jag tycker att det finns tre värden i något slags
            bredare storstadspolitisk bemärkelse som man politiskt har anledning
            att försvara.
          </note>
          <note>
            Det första är idén om att storstäder ska växa. De ska stå öppna
            för människor som vill komma till de större städerna. För att
            möjliggöra det måste man bygga.
          </note>
          <note>
            Man måste också lägga en bra grund för ett gott liv i de större
            städerna.
          </note>
          <note>
            Jag tror att vi kommer att se en fortsatt utveckling där stora
            städer fortsätter att växa. Då kan vi inte -
          </note>
          <note>
            vilket bl.a. höga skatter och inte minst det som nu görs med
            fastighetsskatten leder till - göra att inträdesbiljetten blir
            så dyr att allt färre kan flytta dit. Det är många som kommer
            från andra orter i Sverige som reflekterar över detta. De säger:
            Gud vad det är dyrt att köpa bostad, att bo och leva i de större
            städerna!
          </note>
          <note>
            Gör inte inträdesbiljetten för dyr. Då minskar möjligheten för
            en växande storstad.
          </note>
          <note>
            Sedan måste vi för det andra vara flexibla i de offentliga lösningarna.
            Här finns så väldigt många mänskliga behov som skiljer sig åt
            från varandra. Det är en del av storstadens charm. Om då inte
            politiken respekterar detta och skapar flexibilitet i offentliga
            lösningar blir politiken mer en pekpinne än en hjälpande hand.
            Det är också viktigt att åstadkomma det politiskt.
          </note>
          <note>
            För det tredje måste det finnas en tillväxt- och utvecklingsmiljö.
            Det tycker jag att Mona Sahlin har varit inne på. Vi har definitivt
            ett ansvar för att det finns högre utbildningsplatser och en god
            skolmiljö.
          </note>
          <note>
            Det ska naturligtvis gälla hela landet, men det är också viktigt
            för storstäderna. Inte minst ska skattepolitiken göra att företag
            och idéer kan växa fram.
          </note>
          <note>
            Detta är tre absolut nödvändiga grunder för en politik för en
            bra och växande storstadsregion.
          </note>
          <note type="speaker">
            Anf. 26 Statsrådet MONA SAHLIN (s):
          </note>
          <note>
            Fru talman! Jag ser fram emot många fler debatter i ämnet både
            här i kammaren och på andra ställen.
          </note>
          <note>
            Jag tror att hela det politiska Sverige skulle tjäna på och bli
            rikare av en mer spänstig och kanske också kunnigare debatt om
            tillväxtens förutsättningar både i glesbygden och i storstad och
            hur befolkningen utvecklas både på gott och på ont i både glesbygden
            och storstaden.
          </note>
          <note>
            Jag vill avslutningsvis säga något som jag inte kan låta bli
            att säga. Gör inte inträdesbiljetten för dyr, för det är så svårt
            att köpa bostad i Stockholm, sade Fredrik Reinfeldt. Just det.
            Sälj just därför inte ut de allmännyttiga hyreslägenheter som
            finns i innerstaden.
          </note>
          <note>
            Då blir inträdesbiljetten sannerligen inte billigare i varje
            fall. Det är inte den enda lösningen, men det är en viktig fråga,
            eftersom vi är överens om att det också är politik.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2000/01:179 om negativ föreningsrätt
          </note>
          <note type="speaker">
            Anf. 27 Statsrådet MONA SAHLIN (s):
          </note>
          <note>
            Fru talman! Margareta Cederfelt har frågat justitieministern
            vilka åtgärder han avser att vidta för att
          </note>
          <note>
            Sverige ska tillämpa Europarådets rekommendationer och stärka
            skyddet för den negativa föreningsrätten.
          </note>
          <note>
            Margareta Cederfelt har vidare frågat justitieministern huruvida
            han avser att arbeta för ett lagförslag som innebär förbud mot
            organisationsklausuler i avtal.
          </note>
          <note>
            Arbetet inom regeringen är så fördelat att det är jag som svarar
            på interpellationen.
          </note>
          <note>
            Det är riktigt att Europakonventionen för de mänskliga rättigheterna
            innehåller ett skydd för rätten att vara organiserad i en fackförening
            - den positiva föreningsrätten. Av Europadomstolens rättspraxis
            framgår också att Europakonventionen även innehåller ett skydd
            för rätten att inte tillhöra en fackförening
          </note>
          <note>
            - den s.k. negativa föreningsrätten. Denna konvention gäller
            som lag i Sverige.
          </note>
          <note>
            Jag delar Margareta Cederfelts inställning att det inte bör förekomma
            ett tvång att vara medlem i en fackförening. Regeringen har genom
            en dialog med berörda fackföreningar under en lång tid verkat
            för att klausuler i avtal, som innebär att en arbetssökande utestängs
            från anställning på grund av att han eller hon inte är medlem
            i en facklig organisation, inte ska förekomma. Sådana organisationsklausuler
            har också minskat i betydelse och är i dag inte vanliga på vår
            arbetsmarknad. I ordinarie kollektivavtal förekommer de över huvud
            taget inte. Däremot kan de fortfarande förekomma i s.k. hängavtal
            inom vissa sektorer. Därför kommer jag även i fortsättningen att
            aktivt verka för att sådana klausuler inte ska förekomma. Jag
            kommer också snart under våren att träffa berörda fackföreningar
            och Svenska Arbetsgivareföreningen för att diskutera just denna
            fråga.
          </note>
          <note>
            Mot bakgrund av det jag nu sagt, är min bedömning att ett utvidgat
            lagstadgat skydd för den negativa föreningsrätten inte är nödvändigt
            för att komma till rätta med bruket av organisationsklausuler.
            Europakonventionen - som skyddar den negativa föreningsrätten
            - är antagen som lag i Sverige. Det behövs därför inte någon ytterligare
            lagstiftning.
          </note>
          <note type="speaker">
            Anf. 28 MARGARETA CEDERFELT (m):
          </note>
          <note>
            Fru talman! Jag tackar statsrådet Sahlin för svaret på min interpellation.
            Jag kan med tillfredsställelse notera att regeringen är av uppfattningen
            att Europakonventionen skyddar den negativa föreningsfriheten
            och att regeringen också har uppfattningen att medlemskap i fackförbund
            ej ska vara tvingande vid t.ex.
          </note>
          <note>
            anställningar.
          </note>
          <note>
            Eftersom organisationsklausuler fortfarande förekommer i vissa
            hängavtal - det lär t.ex. inom byggnadsindustrin finnas ungefär
            18 000 företag som omfattas av hängavtal - är frågan av stor betydelse.
          </note>
          <note>
            Därmed vore det också lämpligt om regeringen gav sin uppfattning
            till känna, nämligen att organisationsklausuler ej är tillåtna
            enligt Europakonventionen. Det bör inte bara ske genom samtal
            med arbetsmarknadens parter, utan regeringen bör också ge sin
            uppfattning till känna i lagstiftningen.
          </note>
          <note>
            Den svenska implementeringen av Europakonventionen är dock mycket
            bristfällig, eftersom den inkorporeringslag genom vilken konventionen
            har införts inte innehåller några sanktioner i händelse av överträdelse.
            En person som får sina rättigheter kränkta, t.ex. vad avser den
            negativa föreningsrätten, har i dag ingen möjlighet att få skadestånd
            av den ansvarige. Konventionens genomslagskraft är därmed inte
            effektiv.
          </note>
          <note>
            På senare år har diskrimineringen och skyddet av de mänskliga
            rättigheterna uppmärksammats alltmer.
          </note>
          <note>
            Varför är den svenska regeringen inte beredd att i mer än samtal
            med arbetsmarknadens parter skydda en grundläggande mänsklig rättighet
            som rätten att fritt välja att stå utanför arbetstagar- och arbetsgivarorganisationer?
            Är regeringen beredd att ge Europakonventionen genomslagskraft
            så att sanktioner införs i lagstiftningen?
          </note>
          <note>
            Detta är en fråga som det vore klädsamt om regeringen agerade
            i nu när Sverige har ordförandeskapet i EU, och faktiskt visade
            att den är beredd att efterfölja Europakonventionen.
          </note>
          <note type="speaker">
            Anf. 29 Statsrådet MONA SAHLIN (s):
          </note>
          <note>
            Fru talman! Jag vill än en gång understryka att jag är övertygad
            om att jag och Margareta Cederfelt är överens i sakfrågan, vilket
            jag också tycker att jag på ett tydligt sätt gav uttryck för i
            svaret på interpellationen. Om principen är vi överens - organisationsklausuler
            av det här slaget är inte önskvärda, för att uttrycka det milt.
          </note>
          <note>
            Min principiella inställning är att jag är övertygad om att den
            effektivaste vägen att komma åt problemet
          </note>
          <note>
            - vilket jag också tycker att den praktiska förändringen de senaste
            åren har visat - är den dialog som regeringen har fört med de
            fackliga organisationer som fortfarande berörs av problemet. För
            första gången under min nuvarande ministertid kommer jag återigen
            att ha en träff med berörda parter nu snart under våren.
          </note>
          <note>
            Vi är alltså överens om principen, men jag tror fortfarande att
            den effektivaste vägen är det förhållningssätt som regeringen
            har haft hittills. Det vill jag hålla fast vid.
          </note>
          <note type="speaker">
            Anf. 30 MARGARETA CEDERFELT (m):
          </note>
          <note>
            Fru talman! Jag uppfattar det också som att statsrådet Sahlin
            och jag är överens i frågan angående den negativa föreningsrätten.
            När det sedan gäller själva tillvägagångssättet så tycker jag
            att det är alldeles utmärkt att regeringen för samtal med arbetsmarknadens
            parter. Men det räcker inte. Det behövs också åtgärder som faktiskt
            gagnar den enskilde individen, som kan komma i kläm i de här frågorna.
          </note>
          <note>
            Det bristfälliga skydd som finns i Sverige har upprepade gånger
            uppmärksammats av Europarådet.
          </note>
          <note>
            Sverige har antagit Europarådets sociala stadga. I
          </note>
          <note>
            artikel nr 5 i stadgan framgår det tydligt att det behövs ett
            skydd för den negativa föreningsrätten. Europarådets expertkommitté
            har upprepade gånger riktat kritik mot den svenska staten för
            att Sverige inte uppfyller stadgans krav på skydd av den negativa
            föreningsrätten vad gäller organisationsklausuler.
          </note>
          <note>
            Statsrådet Sahlin bör observera att denna kritik vidhållits även
            efter det att Sverige 1995 inkorporerade
          </note>
          <note>
            Europakonventionen.
          </note>
          <note>
            Vid sitt möte i september förra året uppmanade
          </note>
          <note>
            Europarådets regeringskommitté den svenska regeringen att vidta
            konkreta lagstiftningsåtgärder för att skydda den negativa föreningsrätten
            enligt stadgan, dvs. utöver vad som följer av Europakonventionen.
          </note>
          <note>
            Regeringskommittén ansåg inte att det var acceptabelt att den
            svenska regeringen hänvisade till att användningen av organisationsklausuler
            har minskat och att frågan bör lösas genom en dialog med arbetsmarknadens
            parter. Europarådets regeringskommitté har redan anvisat de argument
            som statsrådet Sahlin för fram i sitt svar. Regeringen måste nu
            leva upp till det åtagande som Sverige har gjort vad gäller Europarådets
            sociala stadga.
          </note>
          <note>
            Det finns en möjlighet för statsrådet Sahlin att förbättra Sveriges
            rykte redan i dag genom att ge den sittande arbetsrättsutredningen
            ett konkret tilläggsdirektiv att komma med ett förslag om hur
            ett lagstadgat skydd för den negativa föreningsrätten i Sverige
            som uppfyller kraven från Europarådet skulle kunna se ut.
          </note>
          <note type="speaker">
            Anf. 31 Statsrådet MONA SAHLIN (s):
          </note>
          <note>
            Fru talman! Låt mig först upprepa min principiella inställning:
            Det är inte detta vi diskuterar i dag.
          </note>
          <note>
            Möjligen kan jag lägga till ett litet påpekande, eftersom jag
            är väl medveten om de olika dialoger med
          </note>
          <note>
            Europagrupper som frågeställaren upprepade från talarstolen:
            Det är fritt fram för någon att driva en fråga om organisationsklausul
            i Sverige så att den också blir en fråga för rättstillämpningen.
            Detta har nämligen inte prövats, så egentligen vet varken frågeställaren
            eller jag hur starkt skyddet är i dag.
          </note>
          <note>
            Jag vidhåller fortfarande att som läget är i dag, med den kunskap
            som jag har i dag och med den praktiska förändring som har skett
            på synen på rätten att stå utanför föreningar så är den praxis
            och det förhållningssätt som regeringen har tillfyllest.
          </note>
          <note type="speaker">
            Anf. 32 MARGARETA CEDERFELT (m):
          </note>
          <note>
            Fru talman! Statsrådet Mona Sahlin säger att det är fritt fram
            att driva frågan. Men varför måste ärendet gå så långt att det
            ska bli ett agerande i domstol för att regeringen ska ta tag i
            frågan? Räcker det inte att Europarådets regeringskommitté har
            uppmanat regeringen att vidta åtgärder i lagstiftningen?
          </note>
          <note>
            Sverige är nu ordförande i EU. Jag vidhåller uppfattningen att
            det vore mycket lämpligt att regeringen i praktisk handling visar
            sitt intresse av att följa Europakonventionen.
          </note>
          <note type="speaker">
            Anf. 33 Statsrådet MONA SAHLIN (s):
          </note>
          <note>
            Fru talman! Jag får frågan: Varför inte lagstifta nu på en gång?
            Jag vill ställa en motfråga, trots att inte frågeställaren kan
            svara nu: Varför gå så långt att vi börjar ställa krav på nya
            lagar innan vi vet om det lagskydd vi har i dag räcker?
          </note>
          <note>
            Det är därför som jag gjorde mitt påpekande om att vi inte har
            fått prövat i domstol hur långt rättsskyddet räcker i dag och
            hur det är tillämpligt på denna frågeställning. Därav också regeringens
            uppfattning i principfrågan.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2000/01:195 om internationell TV-verksamhet
          </note>
          <note type="speaker">
            Anf. 34 Statsrådet MONA SAHLIN (s):
          </note>
          <note>
            Fru talman! Lennart Fridén har frågat statsrådet
          </note>
          <note>
            Ulvskog om vilka åtgärder regeringen avser att ensam eller i
            samverkan med andra vidta för att gällande regler för internationell
            TV-verksamhet följs.
          </note>
          <note>
            Arbetet inom regeringen är så fördelat att det är jag som svarar
            på interpellationen.
          </note>
          <note>
            Bakgrunden till frågan är att Iran har försökt förhindra mottagning
            av satellitprogram och även förbjudit parabolantenner. En exiliransk
            organisation som sänder program via satellit över stora delar
            av världen och således även når Iran har utsatts för störningar.
            En störsändare i närheten av Teheran har stört sändningarna. Lennart
            Fridén uppger att satellitorganisationen Eutelsat har utestängt
            programbolaget från att sända program för att undvika fortsatta
            störningar.
          </note>
          <note>
            Över fyra miljoner iranier bosatta utanför Iran, däribland i
            Sverige, förhindras på så sätt att ta del av dessa program. Åtgärden
            ger fel signaler till den iranska regimen eftersom det kan uppfattas
            som att man kan få sin vilja igenom genom att bryta mot gällande
            regler.
          </note>
          <note>
            Regeringen är givetvis angelägen om att värna yttrande- och informationsfriheten,
            inte bara nationellt utan även internationellt. I detta ligger
            också att TV-
          </note>
          <note>
            utbudet över hela världen kan mottas utan politisk censur.
          </note>
          <note>
            Eutelsat är en mellanstatlig organisation som har inrättats genom
            överenskommelser uppdelade på en huvudöverenskommelse, avsedd
            att ingås mellan stater, alltså parterna, och en driftsöverenskommelse
            som ingås mellan staterna eller av deras telekommunikationsorgan.
            De som undertecknar de här överenskommelserna kallas signatärer.
            Sverige är part, och
          </note>
          <note>
            Telia är signatär.
          </note>
          <note>
            Eutelsats satellitsystem används i dag i huvudsak för TV-distribution.
          </note>
          <note>
            För att kunna svara på Lennart Fridéns fråga är det nödvändigt
            att veta vad som ligger bakom beslutet och var beslutet har fattats.
            Mina efterforskningar har visat att Eutelsat inte har fattat något
            beslut om avstängning. Det har i stället skett av någon av signatärerna
            som har fått sina sändningar störda. Ansvaret ligger således utanför
            Eutelsat och därmed också
          </note>
          <note>
            Sverige som part, precis som Telia som signatär.
          </note>
          <note>
            Utöver den allmänna bevakning av rätten till yttrande- och informationsfrihet
            som sker i olika internationella forum finns det i nuläget inte
            någon anledning att från regeringens sida vidta några särskilda
            åtgärder med anledning av det här.
          </note>
          <note type="speaker">
            Anf. 35 LENNART FRIDÉN (m):
          </note>
          <note>
            Fru talman! Jag ber att få tacka statsrådet för svaret. Det är
            alltid roligt när man ställer en fråga till en person och får
            svar av någon annan. Men jag förstår att det här utan tvekan är
            ett problem som hade kunnat hamna på många bord i regeringen,
            med tanke på att det också rör internationella frågor.
          </note>
          <note>
            Statsrådet skriver i sitt svar att Iran har försökt förhindra.
            Det är ju värre än så. Man har lyckats förhindra. Därigenom sträcker
            sig de facto mullornas censur och förtryck av det egna folket
            ända in i Sverige.
          </note>
          <note>
            Regeringens principiella inställning att vi inte kan acceptera
            TV-censur är självfallet bra, fattas bara att vi skulle ha en
            annan inställning.
          </note>
          <note>
            Det är helt rätt, som statsrådet säger, att Eutelsat inte har
            fattat något formellt beslut om avstängning.
          </note>
          <note>
            Det kan man inte, men det är ganska effektivt med påtryckningar
            och ifrågasättande av förlängning av sändningsavtal även när det
            kommer från andra programbolag.
          </note>
          <note>
            Jag har här ett brev från Eutelsats direktör M.B.
          </note>
          <note>
            Saunders, som jag fick förra veckan. Det var ett svar på ett
            brev som jag skickade till organisationen samtidigt som jag lämnade
            in min interpellation. Jag har då fått en bekräftelse om att en
            formell avstängning inte har förevarit, men de här störningarna
            bekräftas, och man berättar att man från Frankrike har gått in
            med ett flertal anmälningar och protester till FN-
          </note>
          <note>
            organet ITU. Här hade det väl funnits skäl att backa upp och
            agera.
          </note>
          <note>
            Störningarna av kanalerna 94 och 89 på Eutelsats
          </note>
          <note>
            Hot bird 5 respektive Hot bird 3 påbörjades den 29
          </note>
          <note>
            juli respektive den 26 september och ledde till att sändningarna
            fick upphöra.
          </note>
          <note>
            Den 12 december, alltså ungefär samtidigt som jag lämnade in
            min interpellation, började man nya sändningar från det här programbolagets
            sida på Eutelsat, W 3, kanal 7. Och som ett brev på posten eller,
            rättare sagt, som en signal från marken kom störningarna tillbaka
            den 28 december. Det är alltså ett i högsta grad aktuellt ärende,
            och vi har fått bevis på att man från Teheran inte bryr sig om
            internationella regler.
          </note>
          <note>
            När det gäller bevis har jag tagit del av undersökningsrapporterna
            från DERA i Defford i Warwickshire i England. Efter DERA:s utredningar
            framkommer det klart att störsändaren ligger strax söder om Kaspiska
            havet, noga nämnt på latitud 36,462 och longitud 52,306. Det är
            så exakta angivelser att man inte med många meter kan missa var
            den här störsändaren ligger. Jag kan lägga till att den här platsen
            ligger strax norr om Teheran, nära bergstoppen Elburz.
          </note>
          <note>
            Jag tycker att vi bör vara mera aktiva i detta och även andra
            sammanhang som ytterst rör mänskliga rättigheter globalt, rättigheterna
            till information, rättigheten att få uttrycka sig. Jag tror inte
            att Frankrike har något emot att dess efterföljare som ordförandeland
            i EU även visar framfötterna i detta sammanhang och hjälper till
            med de påtryckningar som man har påbörjat.
          </note>
          <note type="speaker">
            Anf. 36 Statsrådet MONA SAHLIN (s):
          </note>
          <note>
            Fru talman! Först och främst vill jag verkligen understryka hur
            viktigt det är att agera och reagera varhelst som störningar när
            det gäller rätten till den fria opinionen och rätten att yttra
            sig förekommer.
          </note>
          <note>
            Det gäller i allra högsta grad också det land som vi nu pratar
            om, nämligen Iran. Jag tycker inte att regeringen kan anklagas
            för att vara feg eller flat när det handlar om att stå upp för
            mänskliga rättigheter också när det gäller situationen i Iran.
          </note>
          <note>
            Jag har däremot varit noga i mitt svar med att vi måste bygga
            upp ett agerande när vi verkligen vet vad som sakligt har hänt,
            och då ska man rikta kritiken åt rätt håll. Nu har det utvecklats
            en del sedan jag skrev interpellationssvaret. Och jag vill betona
            att jag tänker fortsätta att följa det här mycket nära, eftersom
            jag bedömer frågan som allvarlig och viktig. Det är också viktigt
            att vi agerar när vi har så mycket på fötter att vi kan göra det
            på ett tydligt och trovärdigt sätt.
          </note>
          <note>
            Jag kan inte uttrycka det tydligare än att det, om det framkommer
            andra och tydligare uppgifter än de uppgifter som fanns när interpellationssvaret
            skrevs, absolut finns anledning att återkomma till frågan här
            i riksdagen och för mig som ansvarig för att det rum som vi har
            i etern ska vara fritt och möjligt att använda och lyssna till
            för alla.
          </note>
          <note type="speaker">
            Anf. 37 LENNART FRIDÉN (m):
          </note>
          <note>
            Fru talman! Jag tackar statsrådet för det löftet. Om det skulle
            visa sig att det inte blir någonting gjort om ytterligare fakta
            kommer fram kan jag också komma med ett löfte om att jag återkommer.
          </note>
          <note>
            När jag fick just det här brevet förra veckan från direktör Saunders
            bekräftade det bara de tidigare rapporter som jag har tagit del
            av. Inte minst de här utredningarna, som gjordes av det engelska
            övervakningsföretaget gällande TV-kommunikation, visar hur tydligt
            som helst var den här störsändaren är belägen.
          </note>
          <note>
            Vi vet också att den här s.k. liberala presidenten, som många
            är besvikna på i Teheran efter de här åren, faktiskt har givit
            order om ett slags elektronisk krigföring mot västerlandet. Det
            som vi menar med fri och öppen information och fri och öppen kommunikation
            förekommer ju inte där. Det här är bara ett led i den krigföringen,
            som alltså den teokratiska regimen i Teheran har ägnat sig åt.
            Det här har alltså många fler infallsvinklar än bara det här med
            satelliten. Vi vet ju inte minst hur man i det landet i dag hanterar
            sina kvinnor, oavsett om de vill nå en position, information eller
            något annat. Det här är alltså en del i detta. Man sträcker faktiskt
            ut sin verksamhet ända till de 40 000-50 000 iranier som bor i
            Sverige genom att man kan påverka, i alla fall indirekt, TV-
          </note>
          <note>
            sändningarna och också förhindra i Sverige boende att ta del
            av den här informationen. Att det är otillständigt är dagens underdrift.
            Men det är väldigt väsentligt.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.47 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            9 § Frågestund
          </note>
          <note type="speaker">
            Anf. 38 TREDJE VICE TALMANNEN:
          </note>
          <note>
            Det är dags för frågestunden. Följande statsråd kommer att delta:
          </note>
          <note>
            Vice statsminister Lena Hjelm-Wallén, statsrådet
          </note>
          <note>
            Mona Sahlin, statsrådet Maj-Inger Klingvall, miljöminister Kjell
            Larsson och statsrådet Lars-Erik Lövdén.
          </note>
          <note>
            Vice statsministern besvarar allmänpolitiska frågor. Frågor till
            övriga statsråd förutsätts beröra deras ansvarsområden inom regeringen.
          </note>
          <note>
            Frågor och svar ska vara korta och i princip inte överstiga en
            minut.
          </note>
          <note>
            Rapport från FN:s klimatpanel
          </note>
          <note type="speaker">
            Anf. 39 LENA EK (c):
          </note>
          <note>
            Fru talman! Min fråga riktar sig till miljöminister
          </note>
          <note>
            Kjell Larsson.
          </note>
          <note>
            I måndags presenterade FN:s klimatpanel sin tredje rapport. Det
            är nedslående och alarmerande läsning på flera punkter. Uppvärmningen
            av jordens klimat går fortare än man tidigare trott, och temperaturen
            riskerar att öka mellan 1,4 och 5,8 grader de närmaste hundra
            åren. Konsekvenserna av detta kommer att bli förödande.
          </note>
          <note>
            Jag har noterat att miljöministern sagt sig vara skakad av innehållet
            i rapporten. Nu räcker det emellertid inte med att vara skakad,
            jag skulle vilja tillägga inte ens rörd, utan konkreta åtgärder
            är vad som behövs.
          </note>
          <note>
            I det här fallet är jag oroad över att regeringen inte förmår
            lägga fram den sedan tidigare utlovade klimatpropositionen på
            riksdagens bord. Utan en egen klimatstrategi får Sverige svårare
            att i internationella sammanhang hävda tuffa utsläppsminskningar
            och överenskommelser.
          </note>
          <note>
            Statsministern lovade nyligen att förslaget skulle komma under
            året. Jag skulle önska att miljöministern preciserade när regeringen
            avser att lägga fram propositionen och även berätta något om inriktningen
            i propositionen.
          </note>
          <note>
            Anf. 40 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Det är självfallet en oerhört viktig fråga som tas
            upp. Klimatfrågan kommer att bli en av de frågor som riksdagen
            kommer att få arbeta med under många decennier framöver.
          </note>
          <note>
            Det är verkligen skakande uppgifter som FN:s expertpanel lägger
            fram, med risk för mycket kraftiga klimatförändringar i framtiden.
            Med risk för återverkningar på Sverige, men kanske framför allt
            stora skadliga återverkningar globalt.
          </note>
          <note>
            Vi har arbetat mycket med klimatfrågan. Det känner alla till
            i den här kammaren. Propositionen kommer jag att lägga fram i
            september. En del förslag från Klimatutredningen kommer vi att
            behandla i
          </note>
          <note>
            VÅP-samarbetet. Det handlar om de informationssatsningar som
            föreslås i utredningen. Det handlar också om hur vi ska använda
            de lokala investeringsprogrammen för att främja en övergång till
            icke fossila bränslen.
          </note>
          <note>
            Dessutom har regeringen förklarat att vi ställer upp bakom målsättningen
            att minska utsläppen av växthusgaser med 2 % fram till 2010. Det
            hoppas jag är en stark signal till alla aktörer som kan påverka
            utvecklingen.
          </note>
          <note type="speaker">
            Anf. 41 LENA EK (c):
          </note>
          <note>
            Fru talman! Det är givetvis jättebra att den här propositionen
            utlovas till september. Jag hoppas att den inte blir uppskjuten.
          </note>
          <note>
            Men i det här sammanhanget finns det en fråga som väldigt mycket
            berör resultatet av den strategi som kommer att läggas fram i
            förslaget från regeringen. Det är de miljövänliga bränslen som
            finns för olika slag av fordon. I finansplanen säger man mycket
            tydligt att detta ska ingå i skattebasen framöver.
          </note>
          <note>
            Hur kommer den frågan att behandlas i det sammanhanget? Det kommer
            ju en vårproposition också, som handlar om ekonomi.
          </note>
          <note>
            Anf. 42 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Inga biodrivmedel som produceras i
          </note>
          <note>
            Sverige betalar man någon som helst skatt för för närvarande.
            Nu arbetar Regeringskansliet på att ta fram en ordentlig strategi
            för hur vi ska kunna introducera den typen av drivmedel mycket
            bredare än vi gör för närvarande. De kommer i så fall inte heller
            att skattebeläggas, särskilt inte när det gäller koldioxidskatt.
          </note>
          <note>
            Det uttalande som det refereras till är mycket hårdraget. Det
            handlar om en långt avlägsen framtid, när man möjligen kan beskatta
            energiinnehållet även i biobränslen. Men det ligger mycket långt
            in i framtiden. Jag är inte alls säker på att den situationen
            någonsin kommer att uppstå.
          </note>
          <note>
            Jag vill också ge en förklaring, eftersom jag nämnde att stöd
            till lokala investeringsprogram är ett viktigt inslag i den svenska
            klimatpolitiken. Vi har nu stött projekt som kommer att minska
            koldioxidutsläppen med ungefär 1,8 miljoner ton. Det motsvarar
            hälften av koldioxidutsläppen från samtliga lastbilar som kör
            i Sverige. Varför stöder inte Centern de här klimatpolitiskt så
            viktiga ansträngningarna?
          </note>
          <note>
            Storstadspolitiken
          </note>
          <note type="speaker">
            Anf. 43 FREDRIK REINFELDT (m):
          </note>
          <note>
            Fru talman! Jag har en fråga till storstadsminister
          </note>
          <note>
            Mona Sahlin.
          </note>
          <note>
            Charmen med stora städer är ju mångfalden och att där gives plats
            för många olika sätt att leva sitt liv.
          </note>
          <note>
            Den här regeringen har i sin politik i kontrast till detta med
            kraft ägnat sig åt att försöka likrikta vardagslivet för de många
            människorna, att smalna in bredden av livsuttryck.
          </note>
          <note>
            Mona Sahlin tillsattes precis före jul och skulle få ansvar för
            storstäderna. Med viss nyfikenhet har vi försökt spåra hur detta
            ska förändra regeringens attityd och politik. Det finns en hemsida
            på Internet som beskriver den nya storstadspolitiken mångordigt
            och vackert. Här får man klart för sig att det är fråga om ett
            mycket brett ansvar. Eleverna ska lära sig mer i skolan. Det ska
            bli bättre tillväxt och mycket annat ska lösas.
          </note>
          <note>
            Den stora frågan blir: Är det egentligen Mona
          </note>
          <note>
            Sahlin som har hand om detta, eller ansvarar egentligen någon
            annan för allt det som står här? Hur är det egentligen med kraften
            bakom orden? Har Mona
          </note>
          <note>
            Sahlin egentligen någon möjlighet att berika de många människornas
            olika sätt att leva i storstadsregionerna?
          </note>
          <note type="speaker">
            Anf. 44 Statsrådet MONA SAHLIN (s):
          </note>
          <note>
            Fru talman! Fredrik Reinfeldt har ju nyss diskuterat denna fråga
            ganska länge i samband med ett interpellationssvar. Jag vill än
            en gång understryka att hela regeringen har ansvar för utvecklingen
            i hela landet, såväl i glesbygden som i storstaden.
          </note>
          <note>
            Det är också oerhört viktigt att storstadspolitiken inte bara
            handlar om dem som jag vet att Fredrik
          </note>
          <note>
            Reinfeldt nu är ute efter, de människor som likt honom och mig
            har väldigt många goda förutsättningar.
          </note>
          <note>
            Mitt ansvar som storstadsminister är framför allt att inte snäva
            in livsmöjligheterna för någon. Även de som bor i storstaden men
            som i dag, trots tillväxten, är arbetslösa, de som i dag, trots
            de goda ekonomiska förutsättningarna, lever i fattigdom ska omfattas
            av det vi kallar storstadspolitiken.
          </note>
          <note>
            Min förhoppning är fortfarande att Fredrik Reinfeldt driver denna
            fråga minst lika intensivt mot sina partibröder i Stockholms stadshus.
          </note>
          <note type="speaker">
            Anf. 45 FREDRIK REINFELDT (m):
          </note>
          <note>
            Fru talman! Mona Sahlin och jag kanske hade något mindre publik
            vid den förra diskussionen. Jag tycker att frågan är så viktig
            att man måste fortsätta diskussionen.
          </note>
          <note>
            Vi moderater i borgerliga ledningar i Stockholmsregionen för
            en politik för att försöka bygga så att fler ska få komma till
            Stockholmsregionen. Det ger valfrihet när man i vardagslivet försöker
            välja mellan de saker man har behov av, offentlig service, barnomsorg
            och skola.
          </note>
          <note>
            Vi skulle också vilja föra en skattepolitik som gör att fler
            har råd att komma till våra större städer och har råd med de höga
            levnadsomkostnaderna. Det gör vi inte. Den socialdemokratiska
            regeringen har gjort oss till skattefogdar och tvingar oss att
            höja kommunalskatter. Ni för själva en skattepolitik som innebär
            brandskattning av Stockholmsregionen genom fastighetsskatt och
            andra skatter. Det är ju den socialdemokratiska regeringen som
            genom att bakbinda dem inte gör det möjligt för alla människor,
            vi exkluderar ingen, att leva det goda livet i våra storstadsregioner.
          </note>
          <note>
            Poängen är, det är därför jag tror att storstadsministern behövs,
            att det i dag är skillnad mellan att leva ett liv utanför våra
            största städer och att faktiskt leva där. Speciella betingelser
            kräver speciell politisk insikt.
          </note>
          <note type="speaker">
            Anf. 46 Statsrådet MONA SAHLIN (s):
          </note>
          <note>
            Fru talman! Jag tycker att frågan om segregationen och rättvisan
            i storstaden är viktig, inte bara om man har publik som lyssnar,
            utan även i andra sammanhang.
          </note>
          <note>
            För mig är det inte valfrihet att stänga ute låginkomsttagare
            från att kunna bo i innerstan i Stockholm. För mig är det inte
            valfrihet att stänga Folkets hus i Rinkeby. För mig är det storstadspolitik
            att jobba med både tillväxt och rättvisa eftersom de två sakerna
            i hög grad förutsätter varandra. Det gäller framför allt kanske
            i en region som Stockholm, där vi måste förmå att ha en politik
            som både handlar om de fantastiska fördelar som finns i en så
            spännande stad och om att ständigt bekämpa de orättvisor som segregationen
            ger upphov till. Det är det, menar jag, som är storstadspolitik.
          </note>
          <note>
            EU:s miljöhandlingsprogram
          </note>
          <note type="speaker">
            Anf. 47 MATZ HAMMARSTRÖM (mp):
          </note>
          <note>
            Fru talman! Jag har en fråga till miljöministern. I
          </note>
          <note>
            går kom ju EU-kommissionens förslag till nytt miljöhandlingsprogram.
            Det har redan fått svidande kritik, främst på grund av bristen
            på konkreta målsättningar och strategier. Vi har från Miljöpartiets
            sida i dag lämnat in en begäran om en aktuell debatt här i riksdagen
            om det här programförslaget.
          </note>
          <note>
            Men förslaget är rätt tydligt i ett avseende, nämligen i beskrivningen
            av problematiken - inte minst när det gäller den globala uppvärmningen.
            Man varnar för att följderna av allt detta kan vara förödande
            för samhället.
          </note>
          <note>
            Den huvudsakliga drivkraften bakom de ökande utsläppen är som
            vi alla vet koldioxidutsläpp från transportsektorn, i huvudsak
            från bilar och flygplan.
          </note>
          <note>
            Och transportsektorn är den enda sektor som förutspås få en ökning
            av utsläppen, en ökning på upp till
          </note>
          <note>
            40 % till år 2010.
          </note>
          <note>
            Jag undrar vad Kjell Larsson avser att driva för politik här
            i Sverige, i EU och globalt för att inte transportsektorn ska
            öka så kraftigt som det är prognostiserat. Dessutom undrar jag
            hur regeringen tänker driva frågan om beskattning av flygbränsle
            nu under ordförandeskapet.
          </note>
          <note>
            Anf. 48 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Även om jag ibland känner att jag har en viss förmåga
            att presentera politik klarar jag inte att presentera EU:s transportpolitik
            på en minut. Men vad jag tycker är viktigt nu är först och främst
            att gå över från landsvägstransporter till mer av järnvägstransporter.
            Det finns en klar sådan ansats både i den svenska politiken för
            närvarande - vi bygger ganska mycket järnväg nu - och när det
            gäller den sektorsintegreringsplan, den plan för framtidens transportutveckling
            i EU, som har framtagits och som ska diskuteras på toppmötet i
            Göteborg tillsammans med de andra planerna.
          </note>
          <note>
            Jag har också många gånger uttalat mig till stöd för att övergå
            till en kilometerbeskattning när det gäller godstransporter på
            landsväg. Det tror jag också kan vara ett verksamt bidrag till
            att ha något slags kontroll över utvecklingen i fråga om transporter
            på landsväg.
          </note>
          <note>
            Sedan finns det ett antal andra åtgärder som måste vidtas. Man
            måste satsa mer på ny teknik. Man måste satsa mer på nya bränslen,
            något som vi talar om för närvarande, och på ett mycket bredare
            sätt introducera den typen av bränslen.
          </note>
          <note type="speaker">
            Anf. 49 MATZ HAMMARSTRÖM (mp):
          </note>
          <note>
            Fru talman! Jag skulle vilja välkomna beskedet när det gäller
            tågtrafik. Det måste innebära att vi i vårt gemensamma arbete
            med en ny infrastrukturproposition kan räkna med att det kommer
            att bli en övervikt för satsningar på tågtrafik och inte så mycket
            nya vägbyggen.
          </note>
          <note>
            Flygbränslet är en viktig fråga. I det mineraloljedirektiv som
            gäller nu i EU stadgas uttryckligen att flygbränsle inte ska beskattas.
            Är miljöministern beredd att jobba för en förändring av detta
            i EU?
          </note>
          <note>
            Slutligen vill jag fråga om målsättningen, ambitionsnivån när
            det gäller sänkta koldioxidutsläpp. Nu talar både statsministern
            och miljöministern om minus 2 % fram till 2010. Hur ska vi då
            klara de minus
          </note>
          <note>
            40 % till 2020 som Margot Wallström talar om i kommissionens
            förslag till nytt miljöhandlingsprogram?
          </note>
          <note>
            Anf. 50 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Först får jag säga att jag tycker att det är lite
            för tidigt att kritisera det nya miljöhandlingsprogrammet på ett
            svidande sätt, eller säga att det är svidande kritik. Låt oss
            ta några veckor på oss och titta på det. Jag är kritisk på vissa
            punkter, men jag har också mycket beröm att ge på andra punkter
            när det gäller det här programmet.
          </note>
          <note>
            När det gäller flygbränsle är det klart att grundprincipen måste
            vara att flygbränsle ska beskattas på samma sätt - inte minst
            av miljöskäl - som andra bränslen. Matz Hammarström vet ju att
            orsaken till att vi har den situation vi har i dag är att flyget
            på ett helt annat sätt än biltrafiken är internationellt. Det
            har varit mycket svårare att komma fram där. Men vi driver från
            svensk sida i EU-arbetet att flygbränslet ska beskattas. Vi driver
            det också inom den internationella flygorganisationen, som är
            det viktigaste forumet för detta.
          </note>
          <note>
            Åtgärder för ökat byggande
          </note>
          <note type="speaker">
            Anf. 51 SONJA FRANSSON (s):
          </note>
          <note>
            Fru talman! Jag vill rikta min fråga till statsrådet
          </note>
          <note>
            Lars-Erik Lövdén. För att bostadsbyggandet i landet ska öka har
            ju statsrådet lovat någon form av riktat investeringsbidrag. Statsrådet
            har också sagt att hårda villkor kommer att ställas för att inte
            byggkostnaderna ska öka i landet. Stödet ska i första hand riktas
            till hyresrätter.
          </note>
          <note>
            Min fråga är: Kommer det att gälla också de hyresrätter som är
            väldigt vanliga på landsbygden, dvs.
          </note>
          <note>
            de hyresrätter som byggs i form av kedjehus med ett plan, alltså
            inte i högre byggda hus utan faktiskt som enplansvillor? I dag
            räknas dessa som villor och inte som hyresrätter trots att man
            betalar sin hyra precis på samma sätt som man gör i städer och
            på andra större orter.
          </note>
          <note>
            Anf. 52 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Det är riktigt att regeringen har aviserat att vi
            i vårpropositionen kommer att införa ytterligare stimulansåtgärder
            för att få fram ett ökat byggande av särskilt hyresrätter. Vi
            kan ju se att byggandet ökar, men det är i väldigt stor omfattning
            bostadsrätter och egnahem som byggs. Det är också specialbostäder
            som studentbostäder och bostäder för äldre.
          </note>
          <note>
            Men den renodlade, normala, hyresrättsproduktionen ligger på
            en väldigt låg nivå. Vi kommer alltså att återkomma i vårpropositionen
            med förslag om ytterligare stimulansåtgärder.
          </note>
          <note>
            Den proposition som riksdagen behandlade i höstas innehöll ju
            en del av de här åtgärderna, som ett investeringsbidrag för ekologiskt
            byggande särskilt riktat till hyresrätterna. Så jag ska be att
            få återkomma med detaljer när regeringen är klar med beredningen
            av vårpropositionen.
          </note>
          <note type="speaker">
            Anf. 53 SONJA FRANSSON (s):
          </note>
          <note>
            Fru talman! Jag tackar för detta, men det är fortfarande inget
            svar på om det verkligen kommer att gälla oss som bor på landsbygden,
            dvs. de hyresrätter som vanligen byggs i form av kedjehus, fyra
            fem lägenheter, som ligger på ett plan. Man kan gå ut och ha sin
            trädgård utanför. Det är det allra vanligaste på landsbygden,
            och i dag räknas inte detta in i de hyresstöd som vanliga hyresrätter
            får. Jag hoppas verkligen att statsrådet tar det här på allvar
            så att vi också känner att vi får hjälp och stöd. Det behövs likaväl
            på landet som i staden. Jag tycker att det är ett viktigt stöd.
          </note>
          <note>
            Anf. 54 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! När vi nu ska införa ytterligare stimulansåtgärder
            för att öka bostadsproduktionen måste det utformas på ett sådant
            sätt att vi inte drar upp produktionskostnaderna, precis som Sonja
            Fransson uttryckte det i sin frågeställning. Det innebär att vi
            också måste utforma stödet så att vi har en press på kommunerna
            när det gäller att ta ut mark- och exploateringskostnader och
            övervältra dessa på de boende.
          </note>
          <note>
            När vi funderar på utformningen av stödet ska vi naturligtvis
            ha med den frågeställning som Sonja
          </note>
          <note>
            Fransson tar upp. En sak är ju alldeles klar, nämligen att ett
            riktat stöd i en eller annan form måste gå till orter där det
            finns bostadsbrist. Vi ska inte stimulera fram en ökad bostadsproduktion
            på orter där vi har ett överskott på lägenheter.
          </note>
          <note>
            Vi funderar alltså på regelverket nu, och vi återkommer i vårpropositionen
            med de närmare detaljerna.
          </note>
          <note>
            Colombia
          </note>
          <note type="speaker">
            Anf. 55 MURAD ARTIN (v):
          </note>
          <note>
            Fru talman! Jag har en fråga till vice statsminister
          </note>
          <note>
            Lena Hjelm Wallén. Sverige gästas nu av president
          </note>
          <note>
            Pastrana från Colombia. Just nu sitter presidenten i utrikesutskottet
            för ett samtal med ledamöterna där.
          </note>
          <note>
            Colombia är ett land med djupa sociala orättvisor.
          </note>
          <note>
            Det politiska våldet är omfattande. 30 000 människor mördas varje
            år, väldigt många av dem indianer och t.o.m. indianledare. Man
            har en och en halv miljon internflyktingar. FARC och ELN-gerillan
            behärskar en stor del av landet.
          </note>
          <note>
            Det finns en omfattande narkotikahandel som är intimt inflätad
            i de politiska motsättningarna. USA
          </note>
          <note>
            har anslagit 13 miljarder kronor till militär bekämpning av narkotikahandeln,
            Plan Colombia. Men hur bekämpar man narkotikahandel med militära
            insatser i Colombia utan att blanda sig i landets politiska strider?
            Hur förhåller sig Sverige, den svenska regeringen, till Plan Colombia?
          </note>
          <note>
            Anf. 56 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Jag tycker att det är mycket bra att vi har besök
            av president Pastrana nu, så att vi får veta lite mera om situationen.
            Det är ju en mycket allvarlig situation i Colombia, både med våldet,
            gerillans framfart och hur militären svarar på det, och med narkotikahanteringen,
            som ju ligger i botten för väldigt mycket av det här.
          </note>
          <note>
            Det finns då och då öppningar i samtalen mellan gerillan och
            statsledningen. Presidenten hävdar att det finns en sådan möjlighet
            nu, och då kan man se om det går att göra någonting av den, med
            den som utgångspunkt och även med de program för att bekämpa framför
            allt narkotikahanteringen som den colombianska regeringen har.
            Tror vi på det? Jag är själv inte så insatt att jag kan säga det
            nu, men jag tycker att det är väldigt bra att vi får lyssna på
            presidenten.
          </note>
          <note>
            Jag vet att han är här för att söka EU:s stöd, så vi får gå igenom
            det ordentligt. Det skulle vara bra om vi tillsammans kunde göra
            en ordentlig insats.
          </note>
          <note type="speaker">
            Anf. 57 MURAD ARTIN (v):
          </note>
          <note>
            Fru talman! För omkring ett år sedan sammanträffade i Stockholm
            representanter för den colombianska regeringen och FARC-gerillan,
            vilket var ett framsteg i samtalen. Har den svenska regeringen
            fortsatt att på något sätt utveckla dessa samtal? Det skulle vara
            olyckligt om USA:s plan gick igenom. Vi i Sverige har ju använt
            en helt annan metod och tagit en helt annan väg. Fortsätter den
            svenska regeringen att utveckla dessa samtal?
          </note>
          <note>
            Anf. 58 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Jag tycker inte att man ska sätta det här mot det
            amerikanska intresset av att få denna konflikt löst. De är ganska
            nära den här konflikten, och jag är övertygad om att de också
            vill ha den löst, inte minst därför att man är så drabbad av narkotikahanteringen.
          </note>
          <note>
            Jag tror ändå att det är viktigt att hela det internationella
            samfundet gör sitt. FN är aktivt, och vi stöder
          </note>
          <note>
            FN:s ansträngningar. Vi har också på svenskt initiativ sett till
            att det har kommit till stånd möten mellan gerillan och dem som
            representerar regeringen. Det skedde förra året. EU kommer att
            spela en roll i det här sammanhanget.
          </note>
          <note>
            Vi försöker alltså spela på alla de instrument vi har.
          </note>
          <note>
            Bidrag till ideella organisationer
          </note>
          <note type="speaker">
            Anf. 59 MIKAEL OSCARSSON (kd):
          </note>
          <note>
            Fru talman! Jag skulle vilja ställa en fråga till statsrådet
            Lars-Erik Lövdén.
          </note>
          <note>
            Många ideella organisationer gör en fantastisk insats: Rädda
            Barnen, Frälsningsarmén, BRIS, scouterna, idrottsrörelsen, för
            att nämna några. Många av dessa organisationer har en sak gemensamt,
            och det är att de dras med dålig ekonomi. Om man tittar på övriga
            Europa ser man att det i samtliga EU-länder är möjligt att göra
            avdrag för gåvor till ideella organisationer.
          </note>
          <note>
            Min fråga till statsrådet Lövdén är om avdragsgilla gåvor till
            ideella organisationer är någonting som skulle kunna införas i
            Sverige också.
          </note>
          <note>
            Anf. 60 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Den frågan har prövats flera gånger tidigare, och
            den har avvisats av regeringen och av en majoritet i riksdagen.
            Jag ser inte det som en framkomlig väg. Det är snarare så att
            kommuner, och också vi från regeringens och riksdagens sida, ständigt
            bör pröva de stöd som utgår till organisationslivet.
          </note>
          <note>
            Det är också så att många utan avdragsrätt ändå stöder frivilligorganisationer
            i Sverige.
          </note>
          <note type="speaker">
            Anf. 61 MIKAEL OSCARSSON (kd):
          </note>
          <note>
            Fru talman! Jag vill då påminna om ett förslag som kom för några
            veckor sedan från Samarbetsgruppen mot oseriös insamling, där
            bl.a. skatteförvaltningen, Finans- och Kulturdepartementen och
          </note>
          <note>
            Ekobrottsmyndigheten ingår. Där hade man just föreslagit att
            organisationer som är berättigade till 90-
          </note>
          <note>
            konton också skulle vara berättigade till avdragsgilla gåvor.
          </note>
          <note>
            Jag tycker att det finns all anledning, även om förslaget har
            avslagits förut här i riksdagen, att ta upp frågan igen. Som ordförandeland
            i EU kan det finnas anledning för Sverige att ta till sig erfarenheter
            från övriga länder i EU, som samtliga har avdragsmöjlighet. Även
            i vårt grannland Norge får man göra skatteavdrag på upp till 3
            000 kr till en ideell organisation.
          </note>
          <note>
            Anf. 62 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Än en gång är svaret att frågan inte är aktuell.
            Regeringen har inte för avsikt att lägga fram ett förslag i den
            riktning som Mikael Oscarsson efterlyser.
          </note>
          <note>
            Vi är många här i kammaren och i svenska samhället i övrigt som
            ger bidrag till organisationer även om vi inte har avdragsrätt.
            Jag tror inte att avdragsrätten i sig skulle stimulera fram ett
            så mycket större bidragsgivande. Det handlar ju om ett ideellt
            engagemang, som många i det svenska samhället har och där man
            ger bidrag till organisationer, sammanslutningar och föreningar
            för att främja deras verksamhet.
          </note>
          <note>
            Det sker i väldigt stor omfattning i det svenska samhället i
            dag.
          </note>
          <note>
            Kuba
          </note>
          <note type="speaker">
            Anf. 63 KARL-GÖRAN BI-ÖRSMARK (fp):
          </note>
          <note>
            Fru talman! Jag har en fråga till biståndsminister
          </note>
          <note>
            Maj-Inger Klingvall.
          </note>
          <note>
            Förra sommaren häktades tre svenska journalister på Kuba och
            fick sitta i häkte i flera dagar därför att de hade haft kontakt
            med oberoende journalister där.
          </note>
          <note>
            Nu har två tjeckiska journalister blivit fängslade och sitter
            i fängelse på Kuba därför att de också har haft kontakt med journalister
            där. Det verkar som om de får sitta där ganska länge.
          </note>
          <note>
            Den borgerliga regeringen avbröt biståndet stat till stat till
            Kuba, och sedan tog den socialdemokratiska regeringen upp detta
            igen. Är det inte dags att sluta att ge det bilaterala biståndet
            till Kuba, eftersom den här diktaturregimen beter sig som den
            gör?
          </note>
          <note>
            Anf. 64 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! När det gäller biståndet till Kuba är det viktigt
            att understryka att vi inte ger något bistånd och inte har något
            samarbete med den kubanska regeringen. Vi stöder enskilda organisationer
            och kyrkor som arbetar med mänskliga rättighets-frågor och demokrati.
          </note>
          <note>
            Vi ger, som Karl-Göran Biörsmark säkert vet, väldigt lite bistånd
            - det kommer kanske att ligga runt
          </note>
          <note>
            10 miljoner i år. Hälften av det går till utbildningssatsningar
            när det gäller kunskap om marknadsekonomi och näringsliv, och
            det tycker vi är en viktig satsning när det gäller Kuba.
          </note>
          <note type="speaker">
            Anf. 65 KARL-GÖRAN BI-ÖRSMARK (fp):
          </note>
          <note>
            Fru talman! Det är inte riktigt sant, för fortfarande finns det
            ett utbyte på stat-till-stat-nivå med Kuba.
          </note>
          <note>
            Jag välkomnar stora satsningar på enskilda organisationer som
            försöker etablera kontakt med MR-
          </note>
          <note>
            organisationer, med demokratiska organisationer och med journalister
            på Kuba som vill ha en annan ordning där. Det är där vi ska sätta
            in kraften - det är vi helt överens om. Men den andra delen måste
            tas bort helt - det ska vara en nolla i den kolumnen.
          </note>
          <note>
            När det gällde Indien var vi snabba att dra in biståndet när
            de gjorde sina test på atomvapen, likaså när det gällde Zimbabwe.
            Det är dags att göra det med Kuba också.
          </note>
          <note>
            Anf. 66 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Det svenska biståndet är inte på något sätt utformat
            så att det stöder den kubanska regeringen, utan det handlar om
            att stödja enskilda organisationer, mänskliga rättigheter, demokrati
            och rättsväsen.
          </note>
          <note>
            Ökad öppenhet inom EU
          </note>
          <note type="speaker">
            Anf. 67 HENRIK S JÄRREL (m):
          </note>
          <note>
            Fru talman! Jag har en fråga till vice statsministern.
          </note>
          <note>
            Jag tror för egen del att en större öppenhet och mera insyn än
            vad som för närvarande gäller kring
          </note>
          <note>
            EU och dess institutioner och handlingar torde vara en absolut
            förutsättning för att få en ökad folklig förståelse, ett engagemang
            och en acceptans för EU
          </note>
          <note>
            som ett freds- och samarbetsprojekt. Jag vet också att den svenska
            regeringen arbetar för, och inte utan framgång har gjort det,
            för en ökad öppenhet inom
          </note>
          <note>
            EU.
          </note>
          <note>
            EU-parlamentet vill ha en större öppenhet än vad ministerrådet
            hittills har velat acceptera. Enighet dem emellan är en förutsättning
            för att de nya reglerna, som avses införas från den 1 maj, också
            ska kunna träda i kraft.
          </note>
          <note>
            Hur långt är regeringen beredd och villig att släppa på svensk
            öppenhetstradition för att nå en kompromiss i dessa frågor under
            det svenska ordförandeskapet?
          </note>
          <note>
            Anf. 68 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Jag är glad åt att vi är överens i den svenska riksdagen
            om att det är väldigt viktigt att vi driver dessa frågor om öppenhet
            mycket hårt inom
          </note>
          <note>
            EU.
          </note>
          <note>
            Man är inte överens i ministerrådet. Vi fortsätter att driva
            på där. Vi vet att vi i hög grad har Europaparlamentet med oss.
            Nu måste vi in i en process, tillsammans med parlamentet, för
            att försöka hitta en minsta gemensamma nämnare.
          </note>
          <note>
            Om det blir så att den processen leder fram till att vi måste
            överge sådant som är väldigt viktigt för oss här hemma tänker
            vi inte föra den processen till ett slut. Vi vill inte kompromissa
            i de delarna.
          </note>
          <note type="speaker">
            Anf. 69 HENRIK S JÄRREL (m):
          </note>
          <note>
            Fru talman! Jag blir lite lugnad när jag hör vice statsministern
            yttra sig på det sättet. Jag tycker själv att det är viktigt att
            vi slår vakt om den svenska öppenhetstraditionen och gärna försöker
            få våra europeiska systrar och bröder med på det tåget, hellre
            än att använda mörkläggning och dölja saker.
          </note>
          <note>
            Här handlar det bl.a. om frågor hur man ska se på tredje parts
            vetorätt rörande offentliggörande av handlingar, hur omfattande
            undantagsreglerna ska vara osv.
          </note>
          <note>
            Jag kan bara önska regeringen lycka till i sina strävanden att
            övertyga dem som är motsträviga i denna del om att det är värdefullare
            med öppenhet än med slutenhet - också för EU:s överlevnadsmöjligheter
            i det lite längre perspektivet.
          </note>
          <note>
            Dvärgbandmask
          </note>
          <note type="speaker">
            Anf. 70 INGER LUNDBERG (s):
          </note>
          <note>
            Fru talman! Jag skulle vilja ställa en fråga till miljöministern.
          </note>
          <note>
            Det är många veterinärer som är oroliga för att dvärgbandmasken
            kan komma att spridas i Sverige.
          </note>
          <note>
            Bakgrunden är diskussionerna i EU om att ta bort avmaskning av
            sällskapsdjur. Detta kan tyckas som en liten fråga, men det kan
            vara en väldigt allvarlig miljöfråga om vi får in parasiten i
            de svenska skogarna och riskerar att få smittad svamp, smittade
            bär etc.
          </note>
          <note>
            Jag vet att jordbruksministern är engagerad i frågan, men jag
            vill fråga om också Miljödepartementet har engagerat sig i frågan.
          </note>
          <note>
            Detta är en väl så stor fråga för svenska folket, som lever rörligt
            friluftsliv och plockar bär och svamp, som frågan om snuset är.
          </note>
          <note>
            Anf. 71 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Även om detta är en fråga som hanteras av Jordbruksdepartementet
            och inte av Miljödepartementet känner jag mig i högsta grad berörd
            av den. Det är viktigt, både för att skydda rävarna och andra
            djur som kan drabbas av denna mask och för att skydda bär- och
            svampplockare, att vi försöker förhindra att denna mask kommer
            in i Sverige.
          </note>
          <note>
            Det blir svårare enligt det förslag som nu ligger i
          </note>
          <note>
            EU, men Margareta Winberg och jag är överens om att vi ska göra
            allt vi kan för att se till att man inte bara ska kunna skydda
            mot kariessmitta, vilket direktivet tillåter, utan också mot denna
            och ytterligare några parasiter som vi absolut inte vill ha in
            i Sverige.
          </note>
          <note type="speaker">
            Anf. 72 INGER LUNDBERG (s):
          </note>
          <note>
            Fru talman! Jag tycker att det är viktigt att vi väcker opinion
            i denna fråga. Sådana här frågor kan synas väldigt små och töntiga,
            men de ägg som dvärgbandmasken sprider kan faktiskt smitta bär
            och svamp så att de blir så giftiga att de blir motsvarande cancerogena
            och kan ge cancerliknande sjukdomar, som faktiskt är dödliga.
          </note>
          <note>
            Jag tror inte att vi kan uppleva någonting tristare i det svenska
            samhället än om vi skulle få en situation där barnfamiljer och
            andra var rädda för att gå ut i skogen. Jag vädjar till miljöministern:
            Bråka rejält i denna fråga!
          </note>
          <note>
            Anf. 73 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag lovar Inger Lundberg att jag kommer att bråka
            rejält. Jag kommer naturligtvis också att fästa mina miljörådskollegers
            uppmärksamhet på detta.
          </note>
          <note>
            Jag håller med Inger Lundberg om att vi ska hindra dessa parasiter.
            Jag tycker att det ska vara lite mer vargar i skogarna och mindre
            parasiter.
          </note>
          <note>
            Fastighetstaxeringen
          </note>
          <note type="speaker">
            Anf. 74 INGER RENÉ (m):
          </note>
          <note>
            Fru talman! Jag har en fråga till statsrådet Lövdén.
          </note>
          <note>
            I kustområdena inte minst i Bohuslän ökar fastighetstaxeringarna
            i dag mycket kraftigt - i vissa fall med uppemot 100 %. Fastighets-
            och förmögenhetsskatt krävs utan att man tar hänsyn till de boendes
            betalningsförmåga.
          </note>
          <note>
            Är det rimligt, anser statsrådet, att människor tvingas sälja
            sina hem för att betala fastighetsskatten?
          </note>
          <note>
            Anf. 75 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Det är riktigt att taxeringsvärdena på sina håll
            ökar ganska kraftigt. I genomsnitt i landet är det inte en så
            väldigt kraftig ökning, utan den kompenseras med den sänkning
            av fastighetsskatten som vi nu har vidtagit från årsskiftet -
            från 1,5 till 1,2 %
          </note>
          <note>
            på villasidan och från 1,3 till 0,7 % på flerfamiljsbostadsbeståndet.
          </note>
          <note>
            Regeringen har aviserat att vi kommer att lägga fram ett förslag
            om en begränsningsregel. Innehavare av mer normala förmögenheter
            och människor med måttliga inkomster ska inte behöva betala mer
            än 6 %
          </note>
          <note>
            av sin inkomst i skatt. Regeringen kommer att lägga fram ett
            förslag som ska gälla från den 1 januari i år i det avseendet.
          </note>
          <note>
            Det är inte fler som kommer att betala förmögenhetsskatt under
            innevarande år än under förra året. De beräkningar som vi har
            gjort innebär snarare tvärtom
          </note>
          <note>
            - det är färre som kommer att betala förmögenhetsskatt under
            innevarande år än under fjolåret.
          </note>
          <note type="speaker">
            Anf. 76 INGER RENÉ (m):
          </note>
          <note>
            Fru talman! Det kan hända att det är färre över riket, men det
            är fler i Bohuslän.
          </note>
          <note>
            Statsrådet har i en intervju sagt att det är upp till den enskilde
            att hantera sin situation. Kustboende hos oss bor inte vid kusterna
            utan anledning, utan de bor där därför att de har sin försörjning
            av vad havet ger.
          </note>
          <note>
            De har inte råd att bo kvar. Anser statsrådet verkligen att den
            enskilda ges möjlighet att hantera sin situation i sådana fall?
          </note>
          <note>
            Anf. 77 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Vi har vidtagit åtgärder för att begränsa effekterna.
            Vi har höjt gränserna för fribeloppet när det gäller förmögenhetsskatten
            för ensamstående till 900 000 och för samboende till en och en
            halv miljon. Därutöver kommer vi att införa begränsningsregeln
            på 6 %, som också ska dämpa effekterna för de hushåll som har
            låga inkomster.
          </note>
          <note>
            Sammantaget innebär det enligt de beräkningar vi har genomfört
            att antalet som kommer att betala förmögenhetsskatt minskar från
            i fjol 770 000 till
          </note>
          <note>
            570 000. Det är betydligt färre människor som efter denna förändring
            och de ändringar vi har gjort för att dämpa effekterna kommer
            att betala förmögenhetsskatt under detta år.
          </note>
          <note>
            Sockennamnen
          </note>
          <note type="speaker">
            Anf. 78 BIRGITTA SELLÉN (c):
          </note>
          <note>
            Fru talman! Jag tror att det är vice statsministern som lämpligast
            svarar på min fråga.
          </note>
          <note>
            I går debatterades vissa fastighetsrättsliga frågor i kammaren.
            Då lyftes bl.a. frågan om ortnamnens bevarande fram. Gamla namn
            innehåller kulturhistoria som behöver bevaras.
          </note>
          <note>
            En annan fråga om namn som har kulturhistoriskt värde är frågan
            om sockennamnen. I en statlig utredning - SOU 2000:17 - som togs
            fram på uppdrag av
          </note>
          <note>
            Finansdepartementet föreslår man att man ska ändra grunden för
            folkbokföring på ett sätt som skulle radera ut den gamla socken-
            och församlingstillhörigheten i befolkningsregistren. Man ska
            bokföras i kommuner, enligt förslaget. Förändringen skulle träda
            i kraft den 1 januari 2001.
          </note>
          <note>
            Vad har hänt med denna utredning, som har upprört väldigt många
            människor runtom i landet?
          </note>
          <note>
            Anf. 79 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Det är alldeles rätt beskrivning. Det finns en sådan
            utredning, och det finns ett förslag i
          </note>
          <note>
            Regeringskansliet som vi bereder just nu.
          </note>
          <note>
            Man får bereda förslaget för att se hur mycket mindre det skulle
            kosta om man tar bort sockennamnen. Men man måste väga det mot
            det kulturvärde som ligger i att vi faktiskt bevarar sockennamnen.
          </note>
          <note>
            Det är denna beredning som vi nu håller på med i
          </note>
          <note>
            Regeringskansliet.
          </note>
          <note>
            Jag hoppas verkligen att vi ska kunna rädda möjligheten att fortsätta
            använda sockennamnen.
          </note>
          <note type="speaker">
            Anf. 80 BIRGITTA SELLÉN (c):
          </note>
          <note>
            Fru talman! Då är alltså inte oron över. Jag hade hoppats det,
            eftersom det inte fullföljdes till den 1
          </note>
          <note>
            januari 2001.
          </note>
          <note>
            Socknarna och församlingarna har haft väldigt stor betydelse
            sedan urminnes tider. Det är viktigt att kunna ge en klar beskrivning
            av var man bor. Jag kan t.ex. säga att jag bor i Sättna i Sundsvall.
            Det är en betydligt tydligare förklaring än att säga Sundsvall
            för dem som känner till mina hemtrakter.
          </note>
          <note>
            Ett finmaskigt nät som har väldigt stor betydelse för forskare,
            t.ex., skulle försvinna. Vi vet i dag hur viktigt det är för många
            att utnyttja just församlingsnamnet inte minst i byarörelsen -
            alla 3 800 byarörelser som finns. Det gäller också alla idrottsföreningar
            som väljer att döpa föreningen efter den församling där man befinner
            sig.
          </note>
          <note>
            Det skulle vara intressant att veta om regeringen har funderat
            över detta. Är risken stor att det blir en negativ förändring
            som innebär att sockenbeteckningarna tas bort även om det alternativ
            som ligger framme inte går igenom?
          </note>
          <note>
            Anf. 81 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Som jag sade bereder vi denna fråga nu, och vi har
            inte satt ned foten ordentligt än och sagt: Så här ska det vara.
            Men den här långdragna processen, tvekan från regeringens sida
            och att detta ännu inte är gjort så som man önskade säger väl
            någonting om var regeringens preferenser ligger i denna fråga.
          </note>
          <note>
            Det är viktigt att vi behåller denna typ av kulturvärden som
            ligger i sockennamnen.
          </note>
          <note>
            Arbetsmiljön
          </note>
          <note type="speaker">
            Anf. 82 MARIE ENGSTRÖM (v):
          </note>
          <note>
            Fru talman! Jag skulle vilja vända mig till Mona
          </note>
          <note>
            Sahlin. Hon vill som ett mål i ordförandeskapet hitta indikatorer
            för att mäta jobbkvalitet. Det kan då t.ex.
          </note>
          <note>
            handla om hur hög sjukfrånvaro kan relateras till en dålig arbetsmiljö.
            Jag tycker att det är en god idé.
          </note>
          <note>
            Kostnaden för ohälsa är ju enorm i dag. Det gäller då att hitta
            balans mellan arbetsgivarens och arbetstagarens behov i detta
            arbete.
          </note>
          <note>
            Jag skulle vilja fråga Mona Sahlin: Hur skulle det förslag som
            en utredare nu har lagt fram om att öka sjuklönen till 60 dagar
            stämma in i den ambition som
          </note>
          <note>
            Mona Sahlin har i detta arbete?
          </note>
          <note type="speaker">
            Anf. 83 Statsrådet MONA SAHLIN (s):
          </note>
          <note>
            Fru talman! Marie Engström vet att den här frågan för närvarande
            bereds, dvs. förslaget om att förlänga arbetsgivarens inträde
            när det gäller sjukdagar. Oavsett vilket system som kommer att
            gälla i framtiden så behöver något göras för att det ska bli en
            förändring, det tror jag att både Marie Engström och jag är överens
            om. Men mitt ansvar gäller ju att framför allt se hur vi kan förebygga
            den dåliga hälsa som finns på så många arbetsplatser. Hur kan
            vi synliggöra kostnader, inte bara för samhället utan också för
            arbetsgivaren, som beror på en arbetsmiljö som producerar onda
            ryggar, stress och utbrändhet. Det är detta arbete som är så spännande
            att nu få vara med och leda i ministerrådet under vårt ordförandeskap.
            Den här problemställningen är ju likadan för alla länder i unionen.
          </note>
          <note>
            Frågan om inte bara hur många jobb som vi vill ha i Europa utan
            också vilken kvalitet de jobben ska ha kommer att vara stor under
            vårt ordförandeskap.
          </note>
          <note type="speaker">
            Anf. 84 MARIE ENGSTRÖM (v):
          </note>
          <note>
            Fru talman! En viktig del i detta arbete, Mona
          </note>
          <note>
            Sahlin, är ju att man ger alla människor tillgång till arbetsmarknaden,
            att man ser till att alla grupper kan komma in och att man inte
            skapar system där vi får olika typer av utestängningseffekter.
            Och jag tror att det utredningsförslag som föreligger kan ge stora
            utestängningseffekter.
          </note>
          <note>
            Om man ska jobba aktivt med dessa frågor tror jag också att det
            är viktigt att man klart och tydligt ger signaler om var man står
            när det gäller denna fråga.
          </note>
          <note type="speaker">
            Anf. 85 Statsrådet MONA SAHLIN (s):
          </note>
          <note>
            Fru talman! Jag håller helt med om den beskrivning som Marie
            Engström gör. Det som jag är intresserad av är att hitta tydligare
            ekonomiska incitament också i arbetsmiljöpolitiken för att förändra
            arbetsmiljöerna, så att vi inte fortsätter den här förfärande
            utvecklingen som innebär att arbetsvillkoren nu ställer så stora
            krav på individen att anpassa sig och förändra sig. Någonstans
            går en gräns där också arbetsplatserna i sig måste anpassas, så
            att befolkningen i
          </note>
          <note>
            Europa också kan och vill jobba längre. Dit hör verkligen frågan
            om att också de handikappade och de funktionshindrade har rätt
            till en plats på arbetsmarknaden.
          </note>
          <note>
            Jag kan därför försäkra att regeringen har precis den utgångspunkt
            som Marie Engström har.
          </note>
          <note>
            Utbyggnad av nästa generations mobiltelefoni
          </note>
          <note type="speaker">
            Anf. 86 INGER STRÖMBOM (kd):
          </note>
          <note>
            Fru talman! Jag vill rikta min fråga till miljöministern. Flera
            myndigheter har nu fått i uppdrag att undersöka vilken miljöpåverkan
            som utbyggnaden av nästa generations mobiltelefoni kommer att
            få, och man befarar stora förseningar. Jag tycker att det är bra
            att man utreder denna miljöpåverkan. Men jag undrar varför man
            sätter i gång arbetet först nu. Och jag undrar: Hur ser egentligen
            beredningen av ärendena i
          </note>
          <note>
            Regeringskansliet ut? Får inte Miljödepartementet vara med när
            så viktiga framtidsfrågor planeras i
          </note>
          <note>
            Näringsdepartementet? Jag tycker nämligen att det verkar som
            att Miljödepartementet då och då hamnar på efterkälken, vilket
            jag tycker är synd.
          </note>
          <note>
            Anf. 87 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jo då, Inger Strömbom, vi får vara med precis så
            mycket vi vill och har ett ganska ordentligt inflytande också.
          </note>
          <note>
            Det är viktigt att vi nu gör en bedömning av inte minst landskapsbilden
            och påverkan på den av den utbyggnad som ligger framför oss. Det
            uppdrag som vi nu har gett till Boverket kommer att kunna rapporteras
            om några månader. Och då kommer vi att få en väldigt bra grund
            för den fortsatta utbyggnaden.
          </note>
          <note>
            Jag tror att det kommer att ske i god tid för att det också verkligen
            ska kunna påverka utbyggnaden av detta nät.
          </note>
          <note>
            En annan viktig fråga som vi nu diskuterar är hur vi ska kunna
            se till att det blir ett sektorsansvar också på detta område,
            på samma sätt som inom andra delar av vår infrastruktur, t.ex.
            järnvägar, vägar, osv. Det är också en viktig fråga för att förbättra
            miljöhänsynen vid utvecklingen av inte bara mobiltelenätet utan
            också av denna typ av kommunikationer.
          </note>
          <note type="speaker">
            Anf. 88 INGER STRÖMBOM (kd):
          </note>
          <note>
            Fru talman! Mobiloperatörerna tycks ju verkligen ligga i startgroparna
            och vara beredda att sätta i gång redan nu. Jag skulle vilja ha
            en lite mer detaljerad bedömning av ministern. Hur mycket kan
            den här miljöprövningen försena hela detta stora projekt?
          </note>
          <note>
            Anf. 89 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag tror inte att det ska behöva försena projektet.
            Man kan inte sätta i gång och bygga den här typen av master utan
            vidare, utan redan i dag finns det en process som innebär att
            man måste ha bygglov osv. Den prövningen har ju inte kunnat komma
            i gång, och den kommer att ta en hel del tid.
          </note>
          <note>
            Av erfarenhet vet vi att en hel del av ärendena kommer att överklagas
            och ta ytterligare tid.
          </note>
          <note>
            Jag tror inte att vi ska låta det bli en motsättning mellan att
            vi gör den här utvecklingen av våra mobila kommunikationer och
            att vi också har tagit initiativ för att se till att det ska ske
            på bästa möjliga sätt när det i detta fall gäller först och främst
            landskapspåverkan utan att vi kan hitta ett bra sätt att samordna
            utbyggnaden och att vi kan hitta ett bra sätt att lokalisera de
            nya mobilsändarmasterna, så att de får minsta möjliga påverkan
            på landskapet.
          </note>
          <note>
            Tillväxten i Skåne
          </note>
          <note type="speaker">
            Anf. 90 ULF NILSSON (fp):
          </note>
          <note>
            Fru talman! Jag skulle vilja ställa en fråga till statsrådet
            Lars-Erik Lövdén angående Skånes och södra Sveriges framtid. Statsrådet
            sitter ju med i regeringens arbetsgrupp som ska föreslå nationella
            insatser för tillväxten i Skåne. Vi är många i södra Sverige,
            bl.a. vi som bor i Skåne, som knyter många möjligheter till Öresundsbron.
            Men då handlar det ju inte bara om turism, nöjesresor, osv., utan
            vi har förhoppningar om en utveckling som innebär att människor
            arbetar på båda sidor om sundet, att de läser växelvis vid danska
            och svenska universitet och att de lätt och billigt pendlar till
            vardags. Men det finns många lagar och regler som hindrar denna
            utveckling. Därför blir min fråga:
          </note>
          <note>
            Vilka förändringar och vilka förenklingar för att underlätta
            Öresundsintegrationen står högst på regeringens dagordning?
          </note>
          <note>
            Anf. 91 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Den grupp som statsministern aviserade och som tillsattes
            i fjol siktar in sig på att se vilka möjligheter som vi har på
            det nationella planet att stärka den svenska sidans konkurrenskraft.
          </note>
          <note>
            Själva integrationsarbetet bedrivs ju av den nordiske ministern
            Leif Pagrotsky tillsammans med hans motsvarigheter. Det är riktigt
            att det finns en rad hinder för en integration.
          </note>
          <note>
            När man ser på detta lite i efterhand tror jag att det har funnits
            lite överdrivna förhoppningar till att detta integrationsarbete
            ska gå så snabbt. Det gäller att successivt undanröja hindren.
            Det gäller också att se till att vi stimulerar fram en ökad samverkan
            efterhand mellan universitet på olika sidor om sundet och ökade
            kontakter mellan näringsliv på olika sidor om sundet. Det är ett
            långt och tålmodigt arbete som kommer att ta sin tid, men som
            jag är övertygad om kommer att leda till stor framgång för hela
            regionen.
          </note>
          <note type="speaker">
            Anf. 92 ULF NILSSON (fp):
          </note>
          <note>
            Fru talman! Det finns en hel del förändringar som delvis berör
            statsrådets departement, t.ex. skattesystemet. I dag betalar man
            skatt där man jobbar men inte där man bor, vilket innebär att
            man betalar skatt i t.ex. Köpenhamn men ändå använder barnomsorg
            m.m. i Malmö. Det handlar om avdragsrätt för arbetsresor på bron,
            vilket man alltså inte har rätt till. Det gör att det blir väldigt
            dyra arbetsresor. Det handlar om att man kan gå miste om både
            a-kassa och föräldraledighet om man jobbar en period i ena landet
            och flyttar tillbaka. Det handlar t.o.m. om att vi i värsta fall
            blir tvungna att använda pass för första gången sedan efterkrigstiden
            när vi reser över till Danmark.
          </note>
          <note>
            Det finns en hel del stora saker som är kopplade, vill jag påstå,
            till Skånes tillväxtmöjligheter.
          </note>
          <note>
            Anf. 93 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Det är alldeles uppenbart att det finns olika hinder
            i regelverket på bägge sidor om Öresund.
          </note>
          <note>
            Det måste vi successivt arbeta med för att undanröja.
          </note>
          <note>
            Det är trots allt fortfarande två länder, och det finns naturligtvis
            olika traditioner och försäkringssystem som det är svårt att överbrygga
            och hitta lösningar på.
          </note>
          <note>
            Det vi har gjort är att vi har startat ett särskilt informationscentrum
            för att se till att informationen om regelverket på bägge sidorna
            av sundet är tillgänglig för den som vill bosätta sig eller arbeta
            på ena sidan av sundet. Det pågår ett arbete med att försöka undanröja
            de hinder som är möjliga att undanröja. Jag tror att det kommer
            att vara en väldigt lång process för att åstadkomma ett gemensamt
            regelverk för socialförsäkringssystem och andra system.
          </note>
          <note>
            Aktivitetsgarantin
          </note>
          <note type="speaker">
            Anf. 94 WILLY SÖDERDAHL (v):
          </note>
          <note>
            Fru talman! Jag har en fråga till statsrådet Mona
          </note>
          <note>
            Sahlin.
          </note>
          <note>
            För några år sedan infördes offentligt tillfälligt arbete, OTA.
            Den dåvarande arbetsmarknadsministern gjorde ett uttalande och
            sade att det genom OTA
          </note>
          <note>
            skulle bli ett värdigt slut på arbetslivet. De som var
          </note>
          <note>
            OTA-anställda i Blekinge och som jag talat med uppfattade det
            som att villkoren skulle gälla tills de pensionerades. Nu finns
            OTA inte längre, utan aktivitetsgarantin gäller i stället. Jag
            ställer upp på syftet med aktivitetsgarantin men tycker nog att
            OTA-
          </note>
          <note>
            villkoren skulle ha behållits för dem som var inne i åtgärden.
            De som nu gått från OTA till aktivitetsgarantin har ofta samma
            jobb kvar, men de har blivit av med ett stimulansbidrag på 45
            kr. Från att ha haft rätt till fyra veckors semester har de nu
            bara rätt till tio dagars ledighet.
          </note>
          <note>
            Jag förstår att de är upprörda och känner sig kränkta. Av den
            värdiga avslutningen på arbetslivet blev det inget, tvärtom. De
            frågar sig med all rätt:
          </note>
          <note>
            Kan detta vara rätt? Har statsrådet något svar till dem som har
            hamnat i den situationen?
          </note>
          <note type="speaker">
            Anf. 95 Statsrådet MONA SAHLIN (s):
          </note>
          <note>
            Fru talman! Det är statsrådet Björn Rosengren som är ansvarig
            för arbetsmarknadspolitiken. Jag kan inte alla delar i det som
            Willy Söderdahl frågar om.
          </note>
          <note>
            Däremot har vi haft många diskussioner i regeringen om hur vi
            ska kunna skapa en värdig väg tillbaka till ett eget arbete för
            många av de grupper som stått utanför arbetsmarknaden under en
            väldigt lång tid, oavsett vad vi kallar det. Nu är det aktivitetsgarantin
            som är benämningen. Det är ett system som vi sätter en väldigt
            stor förhoppning till, som fortfarande är väldigt nytt men som
            redan utvärderas med olika resultat på olika håll i landet. I
            stort sett är jag övertygad om att om vi samlar alla insatser
            till ett och mera okomplicerat system, som tanken är med aktivitetsgarantin,
            ger vi en mer värdig väg tillbaka till arbetslivet. Det är trots
            allt det som arbetsmarknadspolitiken handlar om. Jag kan försöka
            återkomma med mer detaljer om Willy Söderdahl vill ha det.
          </note>
          <note type="speaker">
            Anf. 96 WILLY SÖDERDAHL (v):
          </note>
          <note>
            Fru talman! Jag tror också att aktivitetsgarantin är ett steg
            i rätt riktning. Men den extra ersättning som de OTA-anställda
            fick var en stimulans för att man skulle gå från passiv a-kassa
            till en arbetsmarknadspolitisk åtgärd.
          </note>
          <note>
            Finns det några tankar i Näringsdepartementet på att återinföra
            ett stimulansbidrag som är generellt och som gäller alla, inte
            bara de tidigare OTA-anställda, för att man ska gå från en passiv
            a-kassa till en aktiv åtgärd?
          </note>
          <note type="speaker">
            Anf. 97 Statsrådet MONA SAHLIN (s):
          </note>
          <note>
            Fru talman! Willy Söderdahl frågar om det finns några tankar
            på Näringsdepartementet. Vi har ganska många tankar. Nu är systemet
            med aktivitetsgarantin fortfarande relativt nytt. Jag är inte
            människa i dag att kunna svara på om arbetsmarknadsministern redan
            umgås med den typ av tankar som Willy Säderdahl frågar efter.
            Men jag lovar att återkomma direkt till frågeställaren.
          </note>
          <note>
            Det viktiga nu är att alla aktörer som har ett ansvar verkligen
            fyller aktivitetsgarantin med det reella innehållet så att fler
            människor får chansen att komma tillbaka till en egen försörjning
            och ett eget arbete.
          </note>
          <note>
            Där tror jag att vi är överens.
          </note>
          <note>
            Ombildning av hyresrätt till bostadsrätt
          </note>
          <note type="speaker">
            Anf. 98 STEFAN ATTEFALL (kd):
          </note>
          <note>
            Fru talman! Jag har en fråga till statsrådet Lars-
          </note>
          <note>
            Erik Lövdén.
          </note>
          <note>
            Hyresrätten är en viktig och bra boendeform. Regeringen säger
            sig värna den och brukar i högt tonläge och med olika stopplagar
            försöka att ge sig på den ganska försiktiga ombildning som har
            skett av hyresrätter i allmännyttan i Stockholms stad så att de
            hyresgäster som så önskat kunnat köpa sin hyresrätt.
          </note>
          <note>
            Men faktum är att två tredjedelar av ombildningen sker bland
            de privata fastigheterna. Det är där den stora ombildningen har
            skett från hyresrätter till bostadsrätter. Det finns en del statsråd
            som har deltagit i detta, så ni kan fråga hur det går till.
          </note>
          <note>
            Orsaken är att det är dålig lönsamhet att förvalta och driva
            ett fastighetsbolag med hyresrätter. Det är lönsammare att sälja
            det till en bostadsrättsförening.
          </note>
          <note>
            Frågan är, med tanke på regeringens och statsrådets engagemang
            i frågan, vilka åtgärder Lars-Erik Lövdén är beredd att vidta
            för att göra det mera fördelaktigt att behålla hyresrätter i privata
            fastighetsbolag än att ombilda dem till bostadsrätter.
          </note>
          <note>
            Anf. 99 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Jag tycker nog att Stefan Attefall ska prata med
            sina partikamrater i Stockholms kommun och i kranskommunerna.
            Det ni gör är att medverka till en kraftfull ombildning av hyresrätt
            till bostadsrätt. Det finns ett stort allmännyttigt bestånd som
            ni håller på att avveckla successivt. Har man den ingång som Stefan
            Attefall har, att markera att hyresrätten är en viktig och betydelsefull
            boendeform, ska man inte som parti medverka till att avyttra hyresrätter.
          </note>
          <note>
            Hyresrätten är en lönsam förvaltningsform och boendeform i dag.
            Den kan dock inte svara mot de avkastningskrav som ibland ställs
            av det privata näringslivet, att få en direktavkastning på 15
            % och så där omkring. Jag vet inte vad Stefan Attefall vill rekommendera
            regeringen för att införa marknadshyror och se till att de boende
            får flerdubblade hyror i vissa lägen i Stockholms innerstad. Är
            det det Stefan
          </note>
          <note>
            Attefall menar så vill regeringen inte medverka till det.
          </note>
          <note>
            Svart arbete
          </note>
          <note type="speaker">
            Anf. 100 ANNA LILLIEHÖÖK (m):
          </note>
          <note>
            Fru talman! Jag vill ställa en fråga till statsrådet
          </note>
          <note>
            Mona Sahlin. Vad avser storstads- och integrationsministern att
            göra för att synliggöra de många som försörjer sig "svart" för
            att utföra städning och andra tjänster t.ex. i andras hem? Det
            här är en grupp som till stor del består av invandrarkvinnor och
            som till följd av bl.a. regeringens skattepolitik tvingas till
            en försörjning som inte ger inträde till de svenska socialförsäkringarna
            och trygghetssystemen.
          </note>
          <note type="speaker">
            Anf. 101 Statsrådet MONA SAHLIN (s):
          </note>
          <note>
            Fru talman! Anna Lilliehöök frågade vad jag avser att göra för
            att synliggöra det svarta arbete som utförs, som det påstods här,
            mest av invandrarkvinnor. Jag måste nog säga att min uppgift är
            att se till att också invandrarkvinnorna får möjlighet till ett
            arbete med egen försörjning, med de tryggheter och socialförsäkringsmöjligheter
            som finns om man har ett öppet och "vitt" jobb.
          </note>
          <note>
            Däremot vill jag protestera bestämt mot att deras situation främst
            skulle bero på skattesystemet. Min bild är att den diskriminering
            som invandrargrupperna utsätts för på arbetsmarknaden är den största
            orsaken till att så många lever i det utanförskap som bl.a.
          </note>
          <note>
            det arbete som kallas för svart arbete är en del av. Det är min
            stora uppgift: Hur får vi bort diskrimineringen och ger dessa
            kvinnor möjlighet till att läsa svenska, få kunskap och ett vanligt
            arbete? Det handlar inte i första hand om skattesystemet. Moderaterna
            måste någon gång hitta något problem som inte går att lösa med
            att sänka skatten.
          </note>
          <note>
            Rapport från FN:s klimatpanel
          </note>
          <note type="speaker">
            Anf. 102 CARINA OHLSSON (s):
          </note>
          <note>
            Fru talman! Jag har en fråga till miljöminister
          </note>
          <note>
            Kjell Larsson.
          </note>
          <note>
            I veckan har vi, som det tidigare också refererats till, kunnat
            ta del av rapporter från forskarna i FN:s internationella klimatpanel,
            IPCC. Där säger de att den globala uppvärmningen ökar snabbare
            än vad man tidigare har trott och att tidigare prognoser stärkts
            om att människan är ansvarig för klimatförändringarna.
          </note>
          <note>
            Min fråga är: Tror ministern att dessa resultat påverkar de kommande
            klimatförhandlingarna i Bonn, och hur planerar ministern att vara
            pådrivande i klimatförändringarna nu under ordförandeskapet?
          </note>
          <note>
            Anf. 103 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag hoppas och tror mig kunna säga att de nya uppgifterna,
            dessa skrämmande framtidsbedömningar, som nu en så stor del av
            vetenskapen ställer sig bakom, kommer att verka som en väckarklocka,
            inte bara i Sverige och i Europa utan också i de länder som vi
            har diskuterat så mycket om och som vi tycker inte tar tillräckligt
            allvarligt på miljöaspekterna på klimatpolitiken.
          </note>
          <note>
            Jag har också haft kontakter naturligtvis, inte minst med Jan
            Pronk, med mina kolleger och med representanter för de andra länderna
            för att förbereda ett framtida beslut. Jag tror att det faktum
            att USA
          </note>
          <note>
            redan nu genom Colin Powell har börjat fundera på hur man ska
            lägga upp det här arbetet tyder på att
          </note>
          <note>
            USA:s nya regering ser allvarligt på den här frågan, vilket är
            viktigt.
          </note>
          <note>
            Sedan handlar det också om att de här uppgifterna måste prägla
            EU:s arbete i miljöhandlingsprogrammet, som lades fram i går,
            men också i det arbete som pågår med att utveckla en klimatpolitik
            för EU och självfallet också, som vi talade om tidigare, för den
            svenska klimatpolitiken.
          </note>
          <note type="speaker">
            Anf. 104 TREDJE VICE TALMANNEN:
          </note>
          <note>
            Därmed är dagens frågestund avslutad.
          </note>
          <note>
            Jag tackar både statsråd och ledamöter för er medverkan och ert
            engagemang i dag.
          </note>
          <note>
            10 § Svar på interpellation 2000/01:145 om nikotinersättningspreparat
          </note>
          <note type="speaker">
            Anf. 105 Socialminister LARS ENGQVIST (s):
          </note>
          <note>
            Fru talman! Cristina Husmark Pehrsson har frågat mig vilka åtgärder
            jag ämnar vidta för att öka tillgängligheten av nikotinersättningspreparat
            i syfte att minska cigarettkonsumtionen.
          </note>
          <note>
            Cristina Husmark Pehrsson anser att receptfria nikotinersättningsprodukter
            ska kunna försäljas på samma plats som cigaretter.
          </note>
          <note>
            Liksom Cristina Husmark Pehrsson anser jag att rökning är ett
            stort folkhälsoproblem och välkomnar förslag som kan bidra till
            att rökningen minskar.
          </note>
          <note>
            Läkemedel som innehåller nikotin kan vara ett hjälpmedel i vissa
            fall.
          </note>
          <note>
            Läkemedel är avsedda att, enligt läkemedelslagens definition,
            lindra eller bota sjukdom eller sjukdomssymtom. Vid godkännandet
            av läkemedel som innehåller nikotin har, som för övriga läkemedel,
            ingått en bedömning av doseringsregim, kontraindikationer, maningar
            till försiktighet vid vissa sjukdomar samt vid graviditet och
            amning. Liksom övriga läkemedel får dessa enbart säljas genom
            apotek, vilket ger möjlighet till information om läkemedlen och
            rådgivning på ett annat sätt än om de säljs i andra sammanhang.
          </note>
          <note>
            Nationella folkhälsokommittén har i sitt slutbetänkande, SOU
            200:91, Hälsa på lika villkor, diskuterat olika åtgärder för att
            minska tobaksbruket.
          </note>
          <note>
            Dock har kommittén inte berört frågan om tillgängligheten av
            nikotinläkemedel. Betänkandet ska nu gå ut på en bred remiss,
            och regeringen kommer därefter att lägga fram förslag till åtgärder,
            bl.a. för att minska tobaksbruket. Jag kommer vid beredningen
            av förslagen bl.a. att uppmärksamma frågan om ifall det finns
            skäl att diskutera en ökad tillgänglighet av läkemedel som innehåller
            nikotin, t.ex. genom att även apoteksombuden får tillhandahålla
            dessa.
          </note>
          <note type="speaker">
            Anf. 106 CRISTINA HUSMARK PEHRSSON (m):
          </note>
          <note>
            Fru talman! Jag konstaterar att vi är överens, socialministern
            och jag, om att tobaksrökning är den största ohälsobringande faktorn
            och att den orsakar mellan 6 000 och 8 000 för tidiga dödsfall
            per år i
          </note>
          <note>
            Sverige. Antalet är, som en jämförelse, tio gånger större än
            antalet offer som trafiken skördar.
          </note>
          <note>
            I dag röker i Sverige ungefär 19 % i medeltal,
          </note>
          <note>
            16 % män och 22 % kvinnor. Det allvarligaste är de ohälsobringande
            faktorerna, som insjuknande i lungcancer osv.
          </note>
          <note>
            Glädjande nog kan vi konstatera att studier i dag visar att det
            aldrig är för sent att sluta röka. Man kan se positiva effekter
            även på dem som har rökt i många år.
          </note>
          <note>
            Inom parentes kan sägas, och som socialministern framför i sitt
            svar, att den olagliga importen av läkemedel över huvud taget
            i Sverige har tredubblats mellan åren 1998 och 1999 på grund av
            dålig tillgänglighet och höga priser. Ska vi få samma tendens
            när det gäller nikotinersättningsprodukter - att svenskar ska
            tvingas att inhandla produkterna utomlands för att det ska vara
            möjligt för dem att sluta röka, medan de fortfarande fritt kan
            köpa giftet som ger dem beroendet i Sverige - även om en licensiering
            skulle införas?
          </note>
          <note>
            Statens beredning för medicinsk utvärdering har nyligen publicerat
            en kunskapsöversikt vad gäller olika rökavvänjningsmetoder. Man
            konstaterar att nikotinersättningsmedel förbättrar möjligheterna
            för rökstopp, att de ges i lägre doser och upptas långsammare
            i kroppen. De ger också mindre abstinensbesvär.
          </note>
          <note>
            Ann Post, sjuksköterska vid Centrum för tobaksprevention i Stockholms
            läns landsting, pekar på att det finns en viss rädsla för att
            använda dessa produkter. Men att inte pröva de här medlen när
            annat är otänkbart är direkt, säger hon, i strid mot vetenskap
            och beprövad erfarenhet och att det inte finns något som tyder
            på att det skulle vara lika farligt att använda nikotinersättningsprodukter
            som att röka.
          </note>
          <note>
            Eftersom inte alla kommer att bli rökfria är produkten också,
            säger hon, given under graviditet och vid amning.
          </note>
          <note>
            Varför kan man då inte saluföra dessa produkter med lägre nikotinhalt
            när man kan saluföra produkter med högre nikotinhalt?
          </note>
          <note>
            Det är inte bara cigarettkonsumenterna som får i sig höga nikotinhalter.
            Det får också snusare. Genomsnittssnusaren får i sig en nikotinmängd
            som motsvarar ungefär 20-30 cigaretter per dag. Det kan man kalla
            för ett intravenöst dropp under dagen.
          </note>
          <note>
            För att förstå hur viktigt det är att kunna få nikotinersättningsprodukter
            när man behöver gäller det att vi vet hur det här fungerar. Det
            finns i hjärnan s.k. belöningscentrum med receptorer som är mottagare
            av dopamin, som stimuleras av nikotin. Dopaminet sprider sig i
            hjärncellerna och ger en känsla av välbehag. Vid regelbunden nikotintillförsel
            ligger dopaminhalterna ungefär 60 % högre än normalt.
          </note>
          <note>
            När man slutar röka sänks halten, inte bara till det normala
            utan ca 20 % under det normala. Det är då man får en dopaminbrist
            eller abstinens. Det ger depression, olust, likgiltighet för många
            och det finns då anledning för många att börja röka. Då gäller
            det, socialministern, att apoteken inte är stängda eller att man
            har många mil dit.
          </note>
          <note>
            Socialministern skriver också i sitt svar att apoteksombuden
            kanske kan få chansen att saluföra dessa preparat. Men affären
            är kanske stängd och man behöver hjälp här och nu. Kiosken kanske
            är öppen t.o.m. hos mig långt ute på landet.
          </note>
          <note>
            Återigen till min fråga: Varför saluförs cigaretter med hög halt
            av nikotin men inte nikotinersättningsprodukter som har låg halt
            av nikotin och som kan hjälpa mig att sluta röka?
          </note>
          <note type="speaker">
            Anf. 107 Socialminister LARS ENGQVIST (s):
          </note>
          <note>
            Fru talman! Låt mig först kommentera detta allmänna resonemang
            om läkemedelspriserna. Det är inte sant. Studera noggrant den
            redovisning som Socialstyrelsen nu har kommit med om hälso- och
            sjukvården, där det finns ett mycket spännande siffermaterial.
            Det visar att Sverige klarar läkemedelspriserna, i förhållande
            till övriga europeiska länder, alldeles utmärkt.
          </note>
          <note>
            Vårt system för läkemedelsförsäljning, med den monopolsituation
            som apoteket har, leder faktiskt till en effektiv läkemedelsdistribution
            och, jämfört med de flesta andra europeiska länder, till en lägre
            kostnad. Det är ett viktigt påpekande.
          </note>
          <note>
            Sedan över till detta med möjligheten att minska tobaksanvändningen.
            Det är viktigt att vi får ned rökningen liksom all annan tobaksanvändning.
            Det är alldeles sant att tobak utgör den allvarligaste hälsorisken.
          </note>
          <note>
            Men var sedan en smula försiktig när det gäller att bedöma ersättningsmedlen.
            Jag blir lite orolig när jag läser läkemedelsföretagens annonser,
            där man presenterar nikotintuggummina som krispiga med mentolsmak,
            att de smakar som tuggummi men ger samma stimulans som nikotin.
          </note>
          <note>
            Risken är - och det är den vi ska bedöma - att vi skapar ett
            nytt vaneberoende, att dessa tuggummin upplevs som godis men med
            nikotinets erfarenhet, och då står vi inför en ny allvarlig situation.
            Därför handlar det verkligen om att nikotinersättningsmedlen ska
            betraktas som läkemedel. Det handlar om att ge stöd och hjälp
            åt dem som vill komma ifrån ett tobaksberoende, och det får inte
            innebära en öppning för ett nytt beroende för dem som tidigare
            inte använt tobak.
          </note>
          <note>
            Det är ett problem att dessa ersättningsmedel inte finns tillgängliga.
            Visst är det ett bekymmer att vi accepterar försäljning av tobak,
            cigarretter eller snus i livsmedelsbutikerna, men att ersättningsmedlen
            bara finns i apoteken. Men läkemedelsindustrin har själv begärt
            att apoteksombuden ska tillåtas sälja ersättningsmedlen. Man uppvaktade
            regeringen i höstas med det kravet. Jag har lovat att vi ska bereda
            det kravet i anslutning till att vi lägger fram en proposition
            med anledning av Folkhäloskommitténs förslag.
          </note>
          <note>
            Vi ska då ta ställning till frågan. Jag är mycket positiv till
            att ha det så.
          </note>
          <note type="speaker">
            Anf. 108 CRISTINA HUSMARK PEHRSSON (m):
          </note>
          <note>
            Fru talman! Vi har fortfarande inte diskuterat frågan om tillgängligheten
            av produkterna. Där vill tydligen socialministern fortfarande
            behålla monopolet.
          </note>
          <note>
            Tittar vi internationellt sett har rökningen uppmärksammats av
            WHO. Gro Harlem Brundtland har inom WHO prioriterat både tobak
            och malaria. Det är de två faktorerna som skördar flest offer
            i världen.
          </note>
          <note>
            Därför har Gro Harlem Brundtland och WHO under
          </note>
          <note>
            1999 slagit fast att nikotinersättningsmedel ska vara lika tillgängliga
            som tobaksprodukter, där de finns till försäljning.
          </note>
          <note>
            Liknande tongångar har hörts av FN, som redan
          </note>
          <note>
            1997 sade så. Det har sagts av Världsbanken, och många internationella
            läkarorganisationer har framfört liknande önskemål. Det gäller
            också läkare från
          </note>
          <note>
            Kanada, det land som socialministern brukar framföra som ett
            gott exempel.
          </note>
          <note>
            Också danska politiker har i kontakt med svenska forskare låtit
            meddela att beslut för att införa nikotinersättningsmedel i dagligvaruhandeln
            i Danmark kommer att fattas innan årets slut. I Norge ligger ett
            liknande förslag i det sociala departementet efter att ha varit
            ute på remiss till det norska tobaksrådet.
          </note>
          <note>
            Jag är orolig, socialministern, för att vi ska få en ny smugglingstendens
            över våra gränser. Denna gång kommer det att vara vi svenskar
            som får åka kanske till Norge och Danmark för att köpa preparat
            som gör det möjligt för oss att sluta röka men som inte kan köpas
            fritt i Sverige. Jag kan inte inse, socialministern, att vi ska
            försvåra när vi i stället borde underlätta.
          </note>
          <note>
            Jag är samtidigt medveten om filmreklamen osv., men den går säkert
            att balansera med god information. Jag kan i dag köpa nikotinersättningspreparat
            på apoteken, men därmed inte sagt att jag får information. Jag
            tror att vi också kan låta de försäljningsställen som säljer cigarretter
            och snus, med hjälp av utbildning, ge god information i samband
            med försäljning av nikotinersättningsprodukter.
          </note>
          <note type="speaker">
            Anf. 109 Socialminister LARS ENGQVIST (s):
          </note>
          <note>
            Fru talman! Det helt avgörande problemet är användningen av tobak
            och nikotin över huvud taget.
          </note>
          <note>
            Detta är den stora utmaningen när det gäller folkhälsan och folkhälsopolitiken.
            WHO håller nu på att arbeta med en ny tobakskonvention, som man
            hoppas ska vara färdig inom de närmaste åren. Sedan får vi hoppas
            att alla stater ställer sig bakom den. Det handlar om att begränsa
            tillgången till tobak, det handlar om att vara strikt med redovisningen
            av tobakens innehåll, och det handlar om att begränsa möjligheten
            till marknadsföring av tobak.
          </note>
          <note>
            Möjligheten för den enskilde individen att komma ifrån sitt tobaksberoende
            är i förhållande till annat beroende trots allt mycket enklare.
            Här krävs stöd och en vilja till att lägga av tobaksanvändningen,
            och det krävs målmedvetenhet för den enskilde. För somliga kan
            nikotinersättningsmedel vara en viktig hjälp.
          </note>
          <note>
            Snuset presenterades som en möjlighet att sluta röka, men vi
            vet nu att en hel generation i Sverige har trätt in i nikotinberoendet
            på grund av snuset. Det gäller således att bedöma nikotinersättningsmedlen
            också som en nikotinprodukt och se till att de inte skapar ett
            nytt beroende. Det är det ansvaret vi har som politiker. Vi kan
            inte bara lättvindigt säga att alla ska få sälja detta. Jag kan
            inte med rent samvete säga att vi fattar beslutet utan att först
            ha prövat vilka risker det finns för att skapa ett nytt beroende.
            Det vill jag inte bidra till. Därför vill vi pröva möjligheten
            av att apoteksombuden, som har erfarenhet av hantering av läkemedel,
            också i sitt vanliga sortiment ska ha tillgång till nikotinersättningsmedel.
            Det är det det handlar om.
          </note>
          <note type="speaker">
            Anf. 110 CRISTINA HUSMARK PEHRSSON (m):
          </note>
          <note>
            Fru talman! Jag vill kommentera en sak till i socialministerns
            svar, nämligen att den nationella folkhälsokommittén inte har
            berört frågan. I ett debattinlägg,
          </note>
          <note>
            Tobaken - folkhälsans största fiende?, från Nationella folkhälsokommittén
            framhölls vad gäller användningen av ersättningsmedlen att en
            ökad användning som ersättning för tobaksprodukter skulle sannolikt
            minska dödligheten i tobaksrelaterade sjukdomar, i alla fall vad
            gäller lungcancer och andra sjukdomar. Dessutom finns i slutbetänkandet,
            socialministern, en läsvärd reservation från min moderate kollega
            Leif Carlson, som handlar om att kunna erbjuda nikotinersättningsprodukter
            för att hjälpa till att sluta röka.
          </note>
          <note>
            Jag anser fortfarande att det regelsystem vi har i dag är föråldrat
            och knappast tillvaratar folkhälsans intressen. Jag blir lite
            orolig - jag hoppas att jag har fel - när det gäller att behålla
            produkterna i apoteksmonopolet, på apoteken och möjligtvis bland
            apoteksombud. Jag hoppas att jag har fel. Det finns en risk för
            att man vill behålla produkterna där för att värna apotekens vinster.
            Om produkterna behålls hos apoteken, eller möjligtvis apoteksombuden
            - som är ett steg i rätt riktning - finns det fortfarande begränsad
            tillgänglighet och det blir ingen konkurrens för produkterna.
            De blir dyra. Tänk om man underlåter att införskaffa dem därför
            att nikotinersättningsprodukterna är dyra och man inte har råd.
            Jag hoppas att socialministern är beredd att tänka lite längre
            när propositionen om folkhälsan ska läggas fram.
          </note>
          <note type="speaker">
            Anf. 111 Socialminister LARS ENGQVIST (s):
          </note>
          <note>
            Fru talman! Cristina Husmark Pehrssons sista inlägg antydde att
            vi får bestämma oss för vad det är vi diskuterar. Diskuterar vi
            tobaksprevention, handlar det om att de som i dag är beroende
            av tobak ska ha tillgång till nikotinersättningsmedel i deras
            strävan att bli kvitt sitt oberoende. Prövar vi möjligheterna
            att också låta apoteksombuden ha nikotinersättningsmedel i sitt
            sortiment, är jag alldeles övertygad om att alla de som vill lämna
            sitt tobaksberoende och använda nikotinersättningsmedel för det
            kommer att få tillgång till det.
          </note>
          <note>
            Ska vi allmänt diskutera om läkemedelsindustrins möjligheter
            att marknadsföra sina produkter eller huruvida vi ska ha en marknad
            för läkemedelsdistribution och upphäva apoteksmonopolet får det
            ske för sig. Använd inte diskussionen om tobaksprevention i det
            syftet. Vi kommer att garantera att de som verkligen vill använda
            nikotinersättningsmedel för att bli kvitt sitt beroende kommer
            att få tillgång till det. Men vi vill förhindra att nikotinersättningsmedlet
            blir ett nytt avancerat godis för folk. Då skapar vi ett nytt
            beroende som vi skulle vara olyckliga över.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2000/01:146 om ozonhålet och förebyggande
            hälsovård
          </note>
          <note type="speaker">
            Anf. 112 Socialminister LARS ENGQVIST (s):
          </note>
          <note>
            Gudrun Lindvall har frågat mig om jag avser att ta initiativ
            till en informationskampanj och andra åtgärder för att öka kunskapen
            hos människor om risker med ökad UV-strålning på grund av tunt
            ozonskikt och hur man undviker dem.
          </note>
          <note>
            Åtgärder mot uttunningen av ozonskiktet är ett problem som främst
            faller under Miljödepartementet, och därför begränsar jag mig
            till att svara på frågan om UV-strålning och ohälsa och vilka
            informationsinsatser som gjorts för att minska risken för solskador.
          </note>
          <note>
            Problemet med hälsorisker i utemiljön är ett viktigt inslag i
            Folkhälsokommitténs betänkande Nationella mål för folkhälsan.
            I utredningen tas bl.a. uttunningen av det skyddande ozonskiktet
            upp i Mål 7 om sunda inne- och utemiljöer. Regeringen avser att
            återkomma med en proposition om nationella folkhälsomål under
            2001.
          </note>
          <note>
            När det gäller kampanjer och tidigt förebyggande åtgärder har
            mycket gjorts. Sedan några år finns ett samordningsorgan benämnt
            Arbetsgruppen för förebyggande av solskador, AFSS, med representation
            av
          </note>
          <note>
            Apoteksbolaget, Arbetarskyddsstyrelsen, Cancerfonden, Cancerpreventiva
            enheten vid Karolinska sjukhuset, Folkhälsoinstitutet, Socialstyrelsen,
            Statens strålskyddsinstitut och Svenska Melanomstudiegruppen.
            Gruppen har verkat för en samordning av olika aktiviteter för
            att sprida information både till allmänhet och till sjukvårdspersonal.
            Flera broschyrer som riktar sig till allmänheten har producerats.
            Försäkringsbolaget Skandia har givit ut en mer detaljerad skrift
            om melanomsjukdomen till allmänheten. Cancerpreventiva enheten
            vid Karolinska sjukhuset har producerat en informationsskrift
            för olika aktörer i samhället. Exempel på sådana är bl.a. organisatörer
            av resor till sydliga länder. Samma grupp har producerat en video
            avsedd för skolungdom. Från Radiumhemmet utgår en video med information
            till sjukvårdspersonal och med ett innehåll som i första hand
            syftar till att öka kunskaperna om förebyggande verksamhet.
          </note>
          <note>
            Sammanfattningsvis vill jag framhålla att jag delar Gudrun Lindvalls
            oro för att människor inte skyddar sig tillräckligt mot skadlig
            solning. Därför är det bra att ett omfattande preventivt arbete
            pågår i Sverige i dag. Några initiativ från regeringen till kampanjer,
            utöver vad som här redovisats, planeras för närvarande inte.
          </note>
          <note type="speaker">
            Anf. 113 GUDRUN LINDVALL (mp):
          </note>
          <note>
            Fru talman! Jag vill tacka för svaret. Jag tror att den här frågan
            kommer att diskuteras mycket framöver eftersom den är angelägen.
            Riskerna med solen kommer att öka.
          </note>
          <note>
            Bakgrunden till detta är alltså det uttunnande ozonskiktet. Det
            har varit känt på södra halvklotet. I
          </note>
          <note>
            Australien är man mycket noggrann med förebyggande hälsovård.
            Där har man lärt sig. Tidigare visste man inte vad som skulle
            ske med det uttunnande ozonskiktet, och i dag finns många cancerfall.
            60 %
          </note>
          <note>
            av alla i Australien har någon gång sökt läkare för hudförändringar.
            Man kontrollerar alla fläckar. Man kontrollerar kontinuerligt
            barn i skolorna.
          </note>
          <note>
            Jag skulle önska att vi här i Sverige inte blir tagna på sängen
            om 10-20 år och säger: Oj då! Jag skulle önska att vi tar till
            oss den kunskap som finns i Australien i dag.
          </note>
          <note>
            Det finns en del i det svar som jag har fått som oroar mig. Det
            här handlar inte, herr minister, om solande. Det här handlar om
            vardagen, om att vara ute.
          </note>
          <note>
            Jag vet att den kampanj som bedrivits var vänd till vuxna människor
            som låg i solen och solade sig på playan. Det handlade också ofta
            om semesterresor till länder med intensivare solstrålning. Men
            det här handlar om något annat. Den här interpellationen handlar
            om Sverige och det uttunnande ozonskiktet som gör att vi får UV-strålning
            som är farlig. Det sker just i länder nära polerna. Där upplevs
            solen kanske inte som så stark, men det uttunnande ozonskiktet
            gör att den faktiskt är farligare än i många länder dit vi åker
            som turister.
          </note>
          <note>
            I Australien är man så noga med detta, framför allt när det gäller
            barn, att alla föräldrar är medvetna om riskerna. Föräldrar släpper
            inte ut sina barn utan kläder när det är sol. Faktum är att det
            är nästan lika farligt att vara ute när det är molnigt eftersom
            molnen inte filtrerar den farliga UV-strålningen. Många av oss
            har under den gångna sommaren upplevt att solen inte bara känns
            varm längre utan också stickig, och det är det som är det farliga.
            Det stickiga är UV-
          </note>
          <note>
            strålningen.
          </note>
          <note>
            Det jag skulle önska, och det jag vill diskutera med ministern,
            är att man faktiskt skulle våga göra någonting som kan kallas
            för skrämselpropaganda.
          </note>
          <note>
            Om det görs på ett riktigt sätt skulle det kanske göra att många
            som i dag är barn slipper hudcancer om
          </note>
          <note>
            20-30 år. Det måste göras nu. Barn som i dag utsätts för UV-strålning
            är extra känsliga. Man vet att barnets hud är mycket känsligare
            än vuxna människors hud. Om man ska kunna ha en förebyggande hälsovård
            när det gäller malignt melanom måste barnen skyddas i dag.
          </note>
          <note>
            Som tur är finns det möjligheter att skydda. Träds lövverk strilar
            UV-strålningen på ett mycket bra sätt.
          </note>
          <note>
            Man vet att om barn är klädda under den tid de är ute, även under
            sommaren alltså, kan man undvika detta.
          </note>
          <note>
            Men då måste människor veta det. Den information som har gått
            ut där vi kunde se bilder där vuxna människor låg och solade i
            stekpannan var väldigt bra.
          </note>
          <note>
            Många människor vet i dag att man inte ska ligga och exponera
            sig i solen. Men hur många vet att det är farligt för barn att
            springa ute utan kläder en vanlig sommardag?
          </note>
          <note>
            Jag tycker att den information som har funnits har fyllt ett
            syfte. Men den information som behövs ska fylla ett annat, nämligen
            att upplysa människor om den situation som råder i Sverige i dag
            där ett tunt ozonskikt har skapat en farlig situation och där
            man inte leker i solen längre. Är ministern intresserad och villig
            att ta itu med denna fråga och skapa en sådan kampanj?
          </note>
          <note type="speaker">
            Anf. 114 Socialminister LARS ENGQVIST (s):
          </note>
          <note>
            Fru talman! Det rimliga när det gäller samhällets ansvar är att
            upplysa om sådant som vi faktiskt vet och ansvarsfullt försöka
            tala om de risker vi löper.
          </note>
          <note>
            Det vi vet enligt den forskning som har bedrivits är att under
            den senaste tiden har malignt melanom varit det största problemet
            när det gäller ökningen av tumörsjukdomar. Enligt en rapport som
            Socialstyrelsen har lämnat och som skrevs av Ulrik Ringborg på
          </note>
          <note>
            Radiumhemmet har det i allt väsentligt att göra med våra förändrade
            solvanor, dvs. vårt sätt att numera vistas ute i solen.
          </note>
          <note>
            Det är alldeles uppenbart att problemet med ozonskiktet förstärker
            problemen. Men det vi ska upplysa om, och det sker också, är faktiskt
            hur vi ska skydda oss mot UV-strålning över huvud taget, och det
            oavsett hur det ser ut med ozonskiktet. Det sker också en omsorgsfull
            och varsam information.
          </note>
          <note>
            Jag tror att det skulle vara väldigt farligt att skapa ett intryck
            av att det i största allmänhet skulle vara skadligt att vara utomhus.
            Det finns det inga belägg för. Ingen forskning pekar på att detta
            skulle vara ett faktum. Men att visas ute i solen och under för
            lång tid utsätta sig för solens UV-strålning är riskfyllt. Det
            känner vi till sedan gammalt, men det gäller att informera om
            det. Det gäller naturligtvis, precis som den australiensiska studien
            visar, i högsta grad barn.
          </note>
          <note>
            Jag anser att den information som ges på det här området är korrekt.
            Jag är alldeles övertygad om att de allra flesta i Sverige känner
            till det här problemet.
          </note>
          <note>
            Vi har ett annat sätt att uppträda i dag beroende på den här
            kunskapen.
          </note>
          <note>
            En helt annan diskussion handlar om hur vi hanterar hela utmaningen
            med förändringar av ozonskiktet.
          </note>
          <note>
            Där skulle jag vilja rekommendera en debatt med den ansvariga
            ministern.
          </note>
          <note type="speaker">
            Anf. 115 GUDRUN LINDVALL (mp):
          </note>
          <note>
            Fru talman! Jag är inte intresserad av att i den här debatten
            diskutera hur vi kommer till rätta med ozonskiktet. Det kan jag
            diskutera med Kjell Larsson.
          </note>
          <note>
            Jag menar att det i socialministerns sätt att diskutera inte
            finns den vilja att faktiskt ta problemet på allvar som jag hade
            hoppas möta. Jag vet att många vuxna människor i dag vet att man
            inte ska ligga och steka sig i solen. Men det är inte alls detta
            det här handlar om. Jag tycker att vi ska ta till vara de erfarenheter
            som finns i Australien av hur man ska hantera problemet. Där är
            man inte rädd för det som i Sverige kallas för skrämselpropaganda.
            Där har man lärt sig att det bara är genom information som människor
            kan lära sig att bete sig på ett riktigt sätt. Där tar man detta
            på mycket stort allvar. Varje förälder vet hur de ska göra för
            att skydda sina barn från att få cancersjukdomar orsakade av UV-strålning
            i framtiden.
          </note>
          <note>
            Jag vill med bestämdhet hävda att svenska föräldrar inte har
            den kunskapen i dag. Om det vore så att den kunskapen fanns i
            Sverige skulle inte lekplatser, skolgårdar och ställen där barn
            finns vara en asfalterad öppen yta. Åk runt, socialministern,
            och titta på hur lekplatser utanför daghem ser ut! Det är en öppen
            yta där barn exponeras för solen.
          </note>
          <note>
            Jag har också pratat med många som jobbar i barnverksamhet och
            också med många föräldrar. De blir förskräckta när jag berättar
            vad forskare säger.
          </note>
          <note>
            Jag har skrivit en motion om detta. Den kom till sedan en forskare
            under ett föredrag om miljöbalken i
          </note>
          <note>
            Södertälje förklarade hur hon skulle önska att man agerade i
            Sverige. I den församlingen, som ändå var en församling med människor
            med stort miljömedvetande och kunnande, väckte hennes synpunkter
            en väldigt stor förskräckelse. Hon menar att det snart är för
            sent att börja informera om vilka effekter ozonskiktet har i Sverige.
            Människor vet inte.
          </note>
          <note>
            Jag har all respekt för den information man har lämnat om solande.
            Men små barn solar inte. Det är väldigt få barn i ett-, två-,
            tre-, fyraårsåldern som ligger och fläker sig. Barn leker i solen.
            Man åker till stranden, klär av ungarna och så leker de i solen.
          </note>
          <note>
            Det är precis det här - det vardagliga beteendet -
          </note>
          <note>
            som kan orsaka att barnen tillhör en grupp som inom
          </note>
          <note>
            10, 15, 20, 30 år får malignt melanom. Det får de därför att
            de i dag inte skyddas.
          </note>
          <note>
            Jag tycker att det är nödvändigt att gå ut med information som
            har en annan infallsvinkel. Jag skulle också vilja att regeringen
            kanske gick ut i kommunerna och diskuterade det här. Vilka åtgärder
            vidtar ni i kommunerna för att se till att barnen inte exponeras
            för mycket för solen? Har ni planer på att plantera träd på skolgårdarna
            och på lekplatserna utanför daghemmen? Hur arbetar ni med den
            här frågan?
          </note>
          <note>
            Det finns många planer som kommunerna ska ha.
          </note>
          <note>
            Det här tycker jag skulle vara en plan som kommunerna skulle
            ha - hur ska man se till att barnen i kommunen inte exponeras
            i onödan för UV-strålning?
          </note>
          <note>
            Jag tycker inte att man får förminska det här problemet. Då gör
            man människor en otjänst. Rätt som det är kommer vi att stå där
            med ett allt ökande antal cancerfall. Och då går det inte som
            ansvarig minister att säga: Jag hade ingen aning om det.
          </note>
          <note>
            Vi vet nu. Vi måste ta till oss de australiensiska erfarenheterna
            och vidta åtgärder nu. Jag önskar att jag får ett positivare svar
            i den här rundan.
          </note>
          <note type="speaker">
            Anf. 116 Socialminister LARS ENGQVIST (s):
          </note>
          <note>
            Fru talman! Jag tror att Gudrun Lindvall gör sig skyldig till
            den form av skrämselpropaganda som många är rädda för.
          </note>
          <note>
            Vi vet ganska mycket. Svensk forskning, internationell forskning,
            vet ganska mycket om de problem som UV-strålningen bidrar till.
            Om vi ska diskutera miljöpolitik handlar det naturligtvis om en
            rad åtgärder som måste vidtas. Det kan vi lämna åt sidan. Men
            när det gäller UV-strålning vet vi ganska mycket.
          </note>
          <note>
            Glöm inte bort att vistelse utomhus och en viss solstrålning
            faktiskt också har positiva effekter.
          </note>
          <note>
            Vad forskningen pekar på är den intensiva solbestrålning som
            leder till faktiska brännskador eller till allvarlig påverkan
            på huden, som leder till problem.
          </note>
          <note>
            Det gäller för oss alla att undvika den typen av solbestrålning,
            och det gäller för oss som föräldrar att se till att barnen inte
            utsätts för det.
          </note>
          <note>
            Men att skapa ett intryck av att det över huvud taget skulle
            vara farligt att var utomhus skulle vara att sätta krokben för
            mycket av övrigt folkhälsoarbete för att skapa ett friskare Sverige.
          </note>
          <note>
            Det gäller att vara omsorgsfull i fråga om vilken information
            man ska ge. Det gäller att ge rätt råd och se till att alla skyddar
            sig mot den solbestrålning som faktiskt är farlig.
          </note>
          <note type="speaker">
            Anf. 117 GUDRUN LINDVALL (mp):
          </note>
          <note>
            Fru talman! Den här frågan var tydligen nödvändig att väcka eftersom
            vi fortfarande befinner oss på ett stadium där vi diskuterar det
            här som skrämselpropaganda.
          </note>
          <note>
            Min avsikt är inte att sprida skrämselpropaganda.
          </note>
          <note>
            Min avsikt är att på ett nyanserat sätt få igång en diskussion.
            Det minsta man kanske kan begära är att det ges information på
            daghemmen för dem som arbetar med barn. Det här handlar inte -
            vilket insatser i Australien har visat - om att ligga och sola.
            I
          </note>
          <note>
            Australien är man mycket noga. När det gäller arbetarskyddet
            är man mycket petig.
          </note>
          <note>
            Socialdemokraterna brukar vara noga med arbetarskyddet. Vi kan
            fråga oss: När kommer arbetarskyddsregler för människor som har
            utomhusarbete där man ofta kanske är lättklädd under sommaren?
          </note>
          <note>
            Sådant förekommer inte i Australien. Där är man alltid klädd
            när man arbetar utomhus.
          </note>
          <note>
            Jag skulle önska att de australiensiska erfarenheterna tillämpades
            i Sverige. Jag förstår att den här frågan är tidigt väckt. Det
            är lätt att få till svar att man bedriver skrämselpropaganda.
            Men jag anser att det här är ett mycket allvarligt problem. Det
            vi inte gör i dag märks inte förrän om 20, 30 år. Därför får vi
            försöka jobba vidare med detta på olika sätt i riksdagen. Det
            kanske är dags att ordna ett seminarium om det hela med de forskare
            som inte skräder orden när de är ute, som tycker att det sker
            för lite och som menar att vi i Sverige inte tar dessa erfarenheter
            från södra halvklotet på allvar - nu när vi faktiskt har samma
            situation när det gäller ozonhål som man har där.
          </note>
          <note>
            Jag avser att återkomma i frågan. Jag tycker att det är märkligt
            att socialministern inte har en enda åtgärd att föreslå.
          </note>
          <note type="speaker">
            Anf. 118 Socialminister LARS ENGQVIST (s):
          </note>
          <note>
            Fru talman! Jag försökte ganska tålmodigt berätta om alla de
            aktiviteter som sker. Frågan som jag svarade på var om regeringen
            utöver de kampanjer som redan bedrivs avser att vidta ytterligare
            åtgärder. Jag anser inte med dagens kunskap att det behövs ytterligare
            kampanjer. Den information som ges och det som nu görs runtom
            i samhället tycker jag är alldeles utmärkt. Det skapar den kunskap
            som var och en av oss behöver. Det skapar kunskap hos personalen
            på dagis och i skolan för att möta problemen.
          </note>
          <note>
            Det är klart att vi måste vara vaksamma på utvecklingen. Men
            det finns en risk för att vi skapar ett intryck av att det i största
            allmänhet skulle vara skadligt att vara utomhus. Det var det jag
            försökte varna för. Skapa inte det intrycket. Ska vi skapa ett
            folkhälsoarbete som fungerar och få ett friskare Sverige är det
            viktigt att också barn tryggt kan vistas utomhus.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2000/01:152 om folkhälsa i Europaperspektiv
          </note>
          <note type="speaker">
            Anf. 119 Socialminister LARS ENGQVIST (s):
          </note>
          <note>
            Fru talman! Elver Jonsson har frågat mig dels vad regeringen
            är beredd att vidtaga för åtgärder för att hejda den alltför tidiga
            alkoholdebuten bland ungdomar, dels vilka delmål Sverige har uppfyllt
            av det åtagande som regeringen gjorde vid 1995 års WHO-
          </note>
          <note>
            möte i Paris, dels vilka frågor och krav regeringen är beredd
            att resa under Sveriges ordförandeskap för att främja nykterhet,
            annan drogfrihet och folkhälsa inom unionen.
          </note>
          <note>
            Elver Jonssons frågor är så omfattande att jag inte kan ge annat
            än ett översiktligt och knapphändigt interpellationssvar på dem.
          </note>
          <note>
            Regeringen överlämnade den 12 oktober förra året propositionen
            Nationell handlingsplan för att förebygga alkoholskador till riksdagen.
            Enligt handlingsplanen ligger målet för Sveriges alkoholpolitik
            fast.
          </note>
          <note>
            För att stödja genomförandet av handlingsplanen har regeringen
            avsatt 450 miljoner kronor under tre år.
          </note>
          <note>
            Insatser för barn och ungdomar är särskilt viktiga. En kommitté
            med uppgift att svara för insatserna på nationell nivå ska tillsättas.
            Huvudinriktningen för den nationella alkoholpolitiken ska vara
            att stimulera utvecklingen av målinriktade och samordnade förebyggande
            insatser på kommunal nivå och stimulera ökad samverkan mellan
            lokala aktörer. Stödet till särskilt utsatta grupper bör utvecklas
            och förstärkas för att motverka ökade alkoholskador. Särskilt
            angeläget är bl.a. att den generella kompetensen om barns behov
            ökar hos vuxna som i sitt arbete kommer i kontakt med barn och
            unga, att barn och unga erbjuds stödåtgärder i ett tidigt skede
            och att samverkan mellan kommuner och landsting utvecklas så att
            barn med behov av stöd får adekvat hjälp. Insatserna för att informera
            om och skapa opinion kring bruket av alkohol behöver förstärkas.
            Tillsynen över försäljning och servering av alkohol behöver skärpas.
            För att skydda framför allt ungdomar bör åtgärder vidtas för att
            hindra marknadsföring av alkoholhaltiga lättdrycker. Debutåldern
            för alkoholkonsumtion måste skjutas upp. Folkhälsoinstitutet ska
            få i uppdrag att, i samverkan med Skolverket och i samråd med
            Svenska Kommunförbundet, analysera vilka insatser som kan stärka
            den alkoholskadeförebyggande verksamheten i skolan.
          </note>
          <note>
            Vid 1995 års WHO-möte i Paris slogs ett antal etiska principer
            och mål fast, bl.a. att alla människor har rätt till en tillvaro
            som är skyddad från negativa följder av alkoholkonsumtion, att
            alla har rätt till information och utbildning om alkoholkonsumtionens
            konsekvenser och att alla som inte vill dricka alkohol ska fredas
            från påtryckningar. Vid mötet antogs också strategier för nationella
            handlingsplaner. Enligt strategierna ska handlingsplaner bl.a.
            omfatta information om alkoholkonsumtionens följder, verka för
            begränsad tillgång till alkohol, omfatta kontroller av reklam
            för alkoholhaltiga drycker och stöd till ideella organisationer.
            Det är således inte fråga om mål och åtgärder som man direkt kan
            konstatera är uppfyllda eller inte, utan det rör sig i stället
            om mål som kräver ett kontinuerligt arbete. I Sverige bedrivs
            sådant arbete. Jämfört med många andra europeiska länder har
          </note>
          <note>
            Sverige också varit relativt framgångsrikt i att begränsa alkoholkonsumtionen
            och alkoholens skadeverkningar. WHO antog för övrigt under hösten
            1999
          </note>
          <note>
            en europeisk handlingsplan för perioden 2000-2005, och den har
            utgjort en viktig grundsten för arbetet med den svenska handlingsplanen.
          </note>
          <note>
            Sverige har vid ett flertal tillfällen framfört, och fått stöd
            för, att det bör vara möjligt att utveckla en sektorsövergripande
            alkoholstrategi inom EU utifrån ett folkhälsoperspektiv, särskilt
            mot bakgrund av att alkoholrelaterade problem bland unga människor
            uppges öka i många av EU:s medlemsstater. Sverige har föreslagit
            ett ökat EU-samarbete beträffande unga och alkohol, alkohol och
            trafik, alkoholskatter, illegal alkoholhandel och informations-
            och erfarenhetsutbyte för att utveckla det förebyggande arbetet
            på arbetsplatser, under graviditet, i skolan och inom primärvården.
          </note>
          <note>
            Ett utvecklat samarbete behövs också vad gäller mätning av konsumtionsnivåer
            och olika indikatorer för missbruk och behandlingsbehov. Sverige
            prioriterar arbetet med att lyfta fram frågorna om alkohol och
            dess betydelse för folkhälsan i syfte att bidra till arbetet med
            att utveckla en gemenskapsstrategi för att minska alkoholens skadeverkningar
            inom unionen.
          </note>
          <note>
            Den 19-21 februari genomförs också, på svenskt initiativ, en
            europeisk WHO-ministerkonferens om alkohol. Temat är unga människor
            och alkohol. Bl.a.
          </note>
          <note>
            på svenskt initiativ har kommissionen tagit fram ett förslag
            till rådsrekommendation avseende barns och ungdomars dryckesvanor.
            Förhoppningen är att rekommendationen kan antas under det svenska
            ordförandeskapet.
          </note>
          <note>
            På narkotikaområdet kommer ordförandeskapet att bl.a. ägna uppmärksamhet
            åt arbetet med att förebygga narkotikamissbruk bland ungdomar.
            Det svenska ordförandeskapet avser också att stärka unionens profil
            när det gäller andra folkhälsofrågor. Den nya hälsostrategin utgör
            ett viktigt redskap i detta arbete. Ramprogrammet om folkhälsa
            bör antas och arbetet med att säkerställa en hög hälsoskyddsnivå
            fördjupas. Tobaksfrågan och blodsäkerheten är andra viktiga frågor
            under Sveriges ordförandeskap.
          </note>
          <note type="speaker">
            Anf. 120 ELVER JONSSON (fp):
          </note>
          <note>
            Fru talman! Jag tackar för svaret. Socialministern tyckte att
            det var en stor fråga. Den är stor, och den hänger samman med
            många andra komponenter.
          </note>
          <note>
            Frågan och dess storlek indikerar väl också att jag ställer förhoppningar
            till socialministern. Låt mig säga i denna begränsade krets att
            socialministern har ökat både sin kompetens och kunskap i drogfrågan,
            så jag säger: God fortsättning.
          </note>
          <note>
            Alkohol- och andra drogfrågor är tunga och svåra.
          </note>
          <note>
            Det dricks för mycket, med skador och död i förlängningen. Ungdomar
            förlägger sin debut alldeles för tidigt, och folkhälsan sammantaget
            får stora påfrestningar på grund av alkohol och andra drogers
            framfart.
          </note>
          <note>
            Frågan är alltså inte om, utan hur vi ska komma till rätta med
            problemen.
          </note>
          <note>
            Svaret andas en allmän välvilja, en hel del redovisningar, mycket
            mål och planer, eller för att citera bevingade ord: De skarpa
            förslagen saknas. Alkoholpolitiken är och måste i första hand
            vara en social fråga. Den har i hög grad blivit en fråga om service
            och förment rättvisa i näringspolitiken. Där behöver socialministern
            all support för att kunna hävda den sociala linjen i alkoholpolitiken.
          </note>
          <note>
            Några saker som gjorts är bra. OAS-gruppen är avhängd från socialdepartementet.
            Riksdagen sade ju för övrigt nej till försöket. Regeringen framhärdade
            i en prövoperiod, men nu upphör den. Det är bra. I den mån socialministern
            har drivit en sådan linje är det hedervärt. Man måste ju inse
            att det är en befängd tanke att ett så tydligt särintresse som
            alkoholbranschen ska släppas in och sitta vid regeringens sociala
            rådsbord.
          </note>
          <note>
            Det ser ut som om socialministern har engagerat sig för att hålla
            tillbaka skattesänkarkraven. Där behöver han all support, och
            vi i riksdagen bör känna en plikt att stödja sådana ansträngningar.
          </note>
          <note>
            Ett inslag i senare års alkoholpolitik har ju varit att bekämpa
            svartspriten. I en rapport från den s.k.
          </note>
          <note>
            KAMEL-gruppen om svartsprit och total alkoholkonsumtion 1996-2000
            redovisas att svartspriten har gått ner med 30-50 %. För det senaste
            året beräknas svartspritens andel av den totala spritkonsumtionen
            vara ca 15 %. Två år tidigare var den 20 %, och fyra år tillbaka
            hela 27 %.
          </note>
          <note>
            Utredningsgruppen konstaterar att om den illegala spriten var
            drygt en fjärdedel av den totala spritkonsumtionen för 2000 var
            motsvarande andel 1996 och
          </note>
          <note>
            1998 så mycket som en tredjedel.
          </note>
          <note>
            Av detta kan man dra slutsatsen att det går att få en konsumtionsminskning,
            i detta fall på illegala spritvaror, om problemet aktualiseras
            och påtalas, och påföljder hävdas. Det är därför bra att införselkvoten
            på sprit fortfarande är oförändrat en liter per person.
          </note>
          <note>
            Det visar att svartspritens minskning inte är beroende av spritskattesänkningar
            eller en ökning av införselkvoterna på just sprit.
          </note>
          <note>
            Socialministern svarade egentligen inte på min fråga om vilka
            slutsatser vi drar av 1995 års WHO-
          </note>
          <note>
            möte i Paris, där jag efterlyste en redovisning av vilka delmål
            vi uppfyllt, utan talade om vad mötet beslöt.
          </note>
          <note>
            Sedan dess har det för svensk del inte hänt särskilt mycket i
            den sociala anda som låg bakom Parismötets slutsatser.
          </note>
          <note>
            Vi har flera statliga beslut som har dragit åt motsatt håll.
            Införselkvoten har blivit generösare. Utskänkningstillstånden
            har ökat i hög fart. Vi har lördagsöppet på Systemet i en stor
            del av landet. Fler systembutiker ska etableras. Skattesänkningar
            på framför allt öl är genomförd, och kontrollen över åldersgränser
            är starkt misskött.
          </note>
          <note>
            Därtill kommer att vi har fått en ledning på det statliga Systembolaget
            som i bästa krämarstil kränger alltmer av sitt sortiment. Även
            om uppgången har varit måttfull ser man det som en framgång.
          </note>
          <note>
            Systembolaget talar nästan enbart om service, till synes ganska
            fri från synpunkter om de alkoholskador som åstadkoms.
          </note>
          <note>
            Min fråga blir: Är socialministern nöjd, eller kommer det att
            vidtas åtgärder?
          </note>
          <note type="speaker">
            Anf. 121 Socialminister LARS ENGQVIST (s):
          </note>
          <note>
            Fru talman! Jag tror att Elver Jonsson och jag i väsentliga stycken
            har samma hållning och uppfattning när det gäller alkoholfrågan.
          </note>
          <note>
            Men jag tror att vi på någon punkt skiljer oss åt.
          </note>
          <note>
            Det gäller den diskussion som förs mellan regeringen och vissa
            delar av den svenska nykterhetsrörelsen när det gäller frågan:
            Var går balanspunkten mellan tillgänglighet och restriktion?
          </note>
          <note>
            Frågan är svår med tanke på de utmaningar vi just nu ställs inför,
            inte bara som en följd av EU-
          </note>
          <note>
            samarbetet utan faktiskt också som en följd av att vi i större
            utsträckning lever i en internationell omvärld.
          </note>
          <note>
            Min uppfattning är att vi kan möta de internationella utmaningarna
            med en klok och sammanhållen alkoholpolitik. Jag tror att det
            är möjligt att vara mycket restriktiv när det gäller frågan om
            åldersgränser och när det gäller frågan om vem som ska ha rätt
            att sälja eller servera alkohol. Jag tror att man kan vara ambitiös
            när det gäller att informera om alkoholens skadeverkningar och
            vara tuff när det gäller det förebyggande arbetet.
          </note>
          <note>
            Jag tror att man kan vara generös när det gäller att ge stöd
            åt alla folkrörelser som arbetar på området för att skapa en medvetenhet
            om alkoholen som folkhälsoproblem.
          </note>
          <note>
            Jag tror att det är möjligt att med denna bakgrund också acceptera
            en viss ökad tillgänglighet för att förhindra - och det är det
            som är Systembolagets strategi - att vi får inköpsmönster som
            är illegala eller grundar sig på inköp som vi inte kan kontrollera.
          </note>
          <note>
            Det är svårt att säga exakt var balanspunkten finns.
          </note>
          <note>
            Provet med lördagsöppet handlar ju om att försöka se till att
            Systembolaget har en viss ökad tillgänglighet för att alternativa
            inköpsmönster inte ska etableras.
          </note>
          <note>
            Diskussionen om spritskatterna kommer att bli en lika svår fråga.
            I ett läge där vi tvingas acceptera
          </note>
          <note>
            EU:s införselkvoter finns det en risk att vi får en växande del
            av våra alkoholköp utomlands eftersom det är stora prisskillnader.
          </note>
          <note>
            Jag vet inte exakt var gränsen går. Hittills kan man konstatera
            att det inte funnits några skäl till skattesänkningar, vilket
            har varit viktigt. Men den utmaningen kan komma. Vi kan behöva
            se över skattesatserna. Det har jag förklarat. Än så länge finns
            det inte något förslag om detta, men det är lika bra att vi förbereder
            oss på att vi får ta en sådan diskussion.
          </note>
          <note>
            För att kunna möta en sådan utmaning och göra det möjligt att
            anpassa våra skattesatser i någon mån måste vi skärpa alla de
            instrument vi faktiskt förfogar över, när det gäller utskänkning,
            handel, ålderskontroller och annat.
          </note>
          <note>
            Vi har utlovat att under våren komma med en rad förslag som gäller
            just våra kontroller över försäljning och utskänkning. De förslagen
            kommer vi tillbaka till senare under våren.
          </note>
          <note type="speaker">
            Anf. 122 ELVER JONSSON (fp):
          </note>
          <note>
            Fru talman! Socialministern säger att vi bör eftersträva att
            nå fram till balanspunkten. Utan att försöka vitsa är ju den minst
            sagt flytande.
          </note>
          <note>
            Socialministern säger att vi är överens om en hel del när det
            gäller åldersgränser osv. och att vi behöver en klok politik.
            Det är inte svårt att skriva under på det.
          </note>
          <note>
            Problemet är ju att vi inte är helt samstämda när det gäller
            vad den åtgärden skulle vara.
          </note>
          <note>
            Fru talman! Jag tycker t.ex. att tillgängligheten är alldeles
            för stor också i grupper som socialministern otvetydigt menar
            - jag uppfattar det så - inte ska ha tillgång till att köpa eller
            konsumera innan det är lagligen tillåtet.
          </note>
          <note>
            I kommentaren till Systembolagets verksamhet sade socialministern
            inte något om det som jag tog upp, nämligen om lusten att expandera
            volymerna och om bristen på sådant socialt tänkande som man haft
            i tidigare ledningar för Systembolaget. Det skulle vara bra om
            socialministern utan att utöva ministerstyre kunde erinra om detta.
          </note>
          <note>
            Det har här talats om att vi var tvungna att lägga oss för EU:s
            införselkrav. Vi var långt ifrån ense om hur det var med detta
            här i riksdagen. Men när vi från
          </note>
          <note>
            Sveriges sida backade på den punkten är det väl dags för en framgång
            för oss. Varför inte mycket hårt driva det rimliga i att driva
            prisinstrumentet? Flera andra länder erkänner dettas betydelse.
            Det vore dags att de övriga länderna i den harmoniseringsiver
            som förekommer kunde höja sina priser.
          </note>
          <note>
            Slutsatsen är ändå att det är viktigt att skydda ungdomar från
            alkoholen. Socialministern ger mig rätt i att debutåldern är på
            tok för låg och att det gäller att höja den.
          </note>
          <note>
            På tal om EU visade det sig att det inte gavs några särskilt
            goda signaler vid mötet i Norrköping. Plötsligt utanordnades särskilda
            utskänkningstillstånd för att medge ett mer flödande alkoholutbud
            än i vanliga fall. Jag tror att det är fel signal. Jag undrade
            i brödtexten till min interpellation hur det skulle vara om socialministern
            och den svenska regeringen proklamerade en vit vecka i Europa.
          </note>
          <note>
            Någon kan säga att detta är utopiskt, men det skulle onekligen
            väcka debatt. Det skulle vara en klar signal om att Sverige önskar
            en återhållsamhet i sådana här frågor. Det handlar självfallet
            inte om något totalförbud, men beslutsfattare och andra, vuxna
            människor, kan inse att det flödar alldeles för mycket. Vi har
            den goda föresatsen att skydda barn och ungdomar från en debut
            i tidig ålder, något som är så förödande. Jag uppskattar att socialministern
            liksom jag är helt entydig på den punkten.
          </note>
          <note>
            Vi får också rapporter om smuggelsprit. Vi har senast i går och
            i dag fått rapporter om att det förekommer gränsöverskridande
            verksamhet. En tullare har sagt att 40 % av smuggelspriten är
            avsedd för
          </note>
          <note>
            Norge. Den delas i Värmland upp i småposter för att smidigare
            kunna tas över gränsen. Jag tror att tullen och polisen behöver
            få ett stöd som kan leda till att vanliga vuxna avhåller sig från
            att bli smuggelkurirer.
          </note>
          <note>
            Socialministern har säkerligen i rockärmen något mer att berätta
            för kammarens ledamöter som skulle kunna vara till vägledning
            också på den kommunala nivån. Det är där som mycket av alkoholutvecklingen
            och andra drogproblem har sin utgångspunkt i det praktiska vardagslivet.
          </note>
          <note type="speaker">
            Anf. 123 Socialminister LARS ENGQVIST (s):
          </note>
          <note>
            Fru talman! Elver Jonsson vet troligen att vi just nu bereder
            propositionen om de resterande delarna av alkoholpolitiken, alltså
            frågan om kommunernas tillsyn, möjligheterna att etablera en effektiv
            tillsyn, frågor om åldersgränser, utskänkningstillstånd o.d.
          </note>
          <note>
            Jag ber därför att få återkomma relativt snart med förslag på
            dessa punkter. Vi kommer under våren med en proposition på de
            här områdena, som framgår av handlingsplanen. Jag tror att vi
            då kommer att få anledning att föra en debatt. I många frågor
            skulle jag tro att Elver Jonsson och jag kommer att stå tillsammans
            på samma sida om barrikaden, eftersom vi gör samma bedömningar.
            Till de enskilda frågorna ska jag alltså be att få återkomma.
          </note>
          <note>
            Däremot vill jag till att börja med kommentera frågan om Systembolagets
            ledning. Jag har inte haft anledning att kritisera Systembolagets
            nya ledning.
          </note>
          <note>
            Jag tycker att den sköter sitt uppdrag. Det som den nu ska göra
            är att leva upp till ambitionen om en balans mellan tillgång och
            efterfrågan. Den har haft i uppdrag att genomföra försöket med
            lördagsöppet och att se till att Systembolaget lever upp till
            de krav på tillgänglighet som har ställts. Jag har alltså ingen
            anledning att framföra kritik mot Systembolagets ledning.
          </note>
          <note>
            Vad gäller EU är det säkerligen för många i den svenska alkoholpolitiska
            debatten överraskande att så många länder i EU faktiskt är intresserade
            av en diskussion med "svenska förtecken". Man möter problemen
            på samma sätt som vi. Vi har en ambition att på hälsovårdsministermötet
            den 31 maj kunna ta ett beslut om en resolution om en gemensam
            strategi för att förebygga alkoholskador i Europa. Vi vill också
            att rådet där ska uttala sig för behovet av en större harmonisering
            på skattesidan. Vi utgår från att att de gemensamma minimiskattenivåerna
            ska kunna höjas för att man ska kunna möta problemen. Det är klart
            att om vi får en utveckling i Europa där man gemensamt höjer alkoholskatterna
            till en gemensam nivå, blir det också lättare för oss att hantera
            våra utmaningar.
          </note>
          <note>
            Så länge som det är mycket stora differenser riskerar vi dock
            att få ett inköpsmönster som vi inte önskar oss. Det långsiktiga
            målet måste vara att vi ser alkoholfrågan som en europeisk fråga.
            Det gäller att övertyga det övriga Europa om att inta samma principiella
            hållning till problemet som vi ganska framgångsrikt har hävdat
            här i Sverige.
          </note>
          <note type="speaker">
            Anf. 124 ELVER JONSSON (fp):
          </note>
          <note>
            Fru talman! Jag nickar instämmande till den senare delen av appellen.
            Jag skulle återigen vilja säga vad jag någon gång tidigare har
            sagt till socialministern, att han med sitt bästa budskap i socialpolitisk
            mening faktiskt borde gå ut och föra fram det utanför den här
            kammaren i sammanhang där det är fler lyssnare. Det betyder väldigt
            mycket vad ett ansvarigt statsråd säger.
          </note>
          <note>
            Vi har sett att statsministern tagit till orda och sagt vad han
            tänker om kött och fläskkorv. Genast uppstod stor oro, och försäljningen
            sjönk dramatiskt. Lek med tanken, socialministern, att ni gör
            något motsvarande!
          </note>
          <note>
            Jag tror inte att någon kommer att kritisera statsrådet
          </note>
          <note>
            Engqvist om han kunde säga att man under den aktuella perioden
            på Systembolaget har sålt betydligt mindre. Det skulle vara en
            god puff för folkhälsan.
          </note>
          <note>
            Det låter intressant och jag bejakar den uppfattningen att det
            i EU-länderna finns ett intresse för svensk och nordisk alkoholpolitik,
            eftersom den har varit framgångsrik. Socialministern hänvisar
            till det möte som ska hållas framöver. Man behöver egentligen
            inte göra mycket mer än hålla sig till slutsatserna från WHO-mötet
            i Paris. De var mycket långtgående och socialt progressiva. Det
            kan väl också passa bra att att använda den typen termer i statsrådsproklamationer.
            Problemet var inte vad man skrev - det var fantastiskt bra - utan
            att man stannade vid att bli resolutionens hörare, inte dess görare.
            Hade man blivit det, skulle jag tro att det redan hade satt sina
            spår.
          </note>
          <note>
            Rekommendationen blir alltså närmast: Dacapo på
          </note>
          <note>
            Parismötets slutsatser, och skrid sedan till verket!
          </note>
          <note type="speaker">
            Anf. 125 Socialminister LARS ENGQVIST (s):
          </note>
          <note>
            Fru talman! Bara en liten kommentar till det allra sista. Jag
            har under mycket lång tid varit EU-vän. Jag menar att Sverige
            bör spela en aktiv roll i den europeiska gemenskapen. Jag har
            blivit alltmer befäst i min hållning när jag har sett hur EU fungerar
            när EU
          </note>
          <note>
            är som bäst. När EU väl bestämmer sig för att utveckla en strategi
            som följs av handlingsplaner och av direktiv är det effektivt.
            Det som vi nu ska sträva efter är att se till att ministerrådet
            ger kommissionen i uppdrag att utarbeta en strategi och komma
            tillbaka med förslag. När EU-kommissionen verkligen har fått det
            uppdraget och sätter i gång ett arbete, leder det till resultat.
          </note>
          <note>
            Man kan säga att det som möjligtvis skiljer EU
          </note>
          <note>
            från andra internationella samarbetsorganisationer är att EU
            är effektivt. Jag hoppas därför att vi ska kunna få ett beslut
            om en gemensam strategi på alkoholområdet innan vi avslutar vårt
            ordförandeskap. Får vi det vet vi att det sätts i gång en apparat
            som faktiskt är mycket effektiv.
          </note>
          <note>
            Jag skulle önska att vi får en utveckling i Europa där man bestämmer
            sig för en gemensam strategi kring några grundläggande principer.
            Vi är ganska optimistiska om att få det, just därför att det övriga
          </note>
          <note>
            Europa ser att vi har varit relativt framgångsrika.
          </note>
          <note>
            Även vi har mycket stora problem, och vi ska inte förhäva oss,
            men på många områden har vi varit framgångsrika, och man vill
            gärna lyssna till våra erfarenheter.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2000/01:168 om finansieringen av
            äldreomsorgen
          </note>
          <note type="speaker">
            Anf. 126 Socialminister LARS ENGQVIST (s):
          </note>
          <note>
            Fru talman! Cristina Husmark Pehrsson har frågat finansminister
            Bosse Ringholm om vilka åtgärder han avser att vidta för att klara
            finansieringen av äldreomsorgen på kort och på lång sikt om det
            inte föds fler barn. Arbetet inom regeringen är så fördelat att
            det är jag som ska svara på interpellationen.
          </note>
          <note>
            Inledningsvis vill jag påminna om den demografiska utveckling
            som Sverige har genomgått under de senaste två decennierna. Sedan
            år 1980 har antalet äldre över 65 år ökat med 13 % och de över
            80 år med 75 %. Enligt Statistiska Centralbyråns prognoser kommer
            antalet äldre över 65 år att öka med 33 %
          </note>
          <note>
            fram till år 2020 och de över 80 år att öka med 13 %.
          </note>
          <note>
            Det innebär att ökningen av de äldre över 80 år har varit större
            under de senaste tjugo åren än vad prognoserna visar för de kommande
            tjugo åren. Trots denna mycket stora ökning av antalet äldre över
            80 år och 1990-talets ekonomiska kris har Sverige klarat att även
            under denna period solidariskt finansiera äldreomsorgen med skattemedel.
          </note>
          <note>
            Den förbättrade ekonomiska situationen i Sverige har genom bl.a.
            ökad sysselsättning medfört ökade skatteintäkter för kommunerna.
            Det är regeringens bedömning att detta tillsammans med de ökade
            statsbidragen ger kommunerna bättre förutsättningar att klara
            av finansieringen av nuvarande och framtida behov inom äldreomsorgen.
          </note>
          <note>
            När det gäller det långsiktiga perspektivet beslutade regeringen,
            som Cristina Husmark Pehrsson känner till, i december 1998 om
            direktiv till en parlamentarisk äldreberedning som fick i uppdrag
            att skapa förutsättningar för en långsiktig utveckling av äldrepolitiken.
            Beredningens analyser och förslag ska utformas utifrån förhållanden
            i samhället som berör äldres situation fr.o.m. år 2005 och åren
            därefter.
          </note>
          <note>
            Uppdraget omfattar ett stort antal områden som berör äldres livssituation,
            däribland vård och omsorg. Beredningen ska redovisa resultatet
            senast den 1 maj
          </note>
          <note>
            2003.
          </note>
          <note>
            Avseende de låga födelsetalen beslutade regeringen den 7 december
            förra året att tillsätta en arbetsgrupp som ska analysera vilka
            faktorer som påverkar barnafödandet. Arbetsgruppen har till uppgift
            att systematisera befintliga kunskaper och fakta om vilka faktorer
            som påverkar barnafödandet, och då särskilt de faktorer som samhället
            kan påverka. Arbetsgruppen ska vara färdig med sitt arbete den
            30 juni 2001.
          </note>
          <note>
            De senaste rapporterna om antalet födda visar en långsam ökning.
            Det finns därmed tecken på att vi på sikt kan nå prognosen om
            1,8 barn per kvinna i fruktsam ålder.
          </note>
          <note>
            Möjligheterna att i framtiden klara finansieringen av välfärd
            för äldre, och för barn, är inte enbart beroende av födelsetalen.
            Även andelen av befolkningen i förvärvsarbete och den faktiska
            pensionsåldern är avgörande faktorer.
          </note>
          <note type="speaker">
            Anf. 127 CRISTINA HUSMARK PEHRSSON (m):
          </note>
          <note>
            Fru talman! Det var stora rubriker i Aftonbladet den 9 november
            år 2000. Det stod: Göran Persson vädjar. Skaffa fler barn, annars
            blir det kris. Inne i tidningen står det mycket om finansiell
            kris och svårigheter att klara äldreomsorgen i framtiden. Därför
            ställde jag interpellationen till Bosse Ringholm med tanke på
            att det inte bara handlar om äldreomsorgen utan också om färre
            skattebetalare. Men jag accepterar naturligtvis att socialministern
            och jag tar den här debatten.
          </note>
          <note>
            Socialministern inledde sitt svar med att presentera en statistik
            över äldre. Vi är helt överens. Födelsetalen sjunker, och medellivslängden
            ökar. Det är nog ett känt faktum för allihop. Vi får en obalans
            när allt färre ska försörja alltfler. Låt mig påminna om att det
            år 1970 fanns elva förvärvsarbetande per 80-åring. I
          </note>
          <note>
            dag har vi fem sex personer som arbetar per 80-åring.
          </note>
          <note>
            När jag kommer att bli 80 år säger statistiken att det kommer
            att finnas ungefär två personer. Det är inte konstigt att man
            talar om kris.
          </note>
          <note>
            Statistiska centralbyrån prognostiserar också att det framtida
            födelsetalet ökar från dagens 1,5 till
          </note>
          <note>
            1,83. Det är långt ifrån dagens. Vi kan också konstatera att
            SCB:s befolkningsprognos har underskattat medellivslängden förr,
            så varför inte också denna gång?
          </note>
          <note>
            Just nu befinner vi oss på en demografisk platå.
          </note>
          <note>
            Därför har också kostnaderna, som socialministern säger i sitt
            svar till mig, kunnat hållas på en rimlig nivå. Däremot har vi
            sett neddragningar av personalen, t.ex. inom hemtjänst. 30-talskullarna
            är små, och
          </note>
          <note>
            40-talisterna väntar på sin pension. Först omkring år
          </note>
          <note>
            2008 sätter det fart.
          </note>
          <note>
            Kombinerar vi SCB:s prognos om ökad livslängd med antagandet
            om det lägsta antalet födslar - Tyskland har t.ex. 1,3 - kommer
            en fördubbling av äldreförsörjningskvoten att ske i jämförelse
            med i dag. Det vore dramatiskt. Dessutom finns det nya siffror
            som visar att så många som hälften av alla 60-åringar har trappat
            ned arbetet inför pensionen.
          </note>
          <note>
            Vi vet att det egna företagandet upphäver pensionsåldern. Därför
            vore det intressant att i detta sammanhang också titta på småföretagens
            villkor och hur man kan underlätta för dem.
          </note>
          <note>
            Den förra uppgången av antalet pensionärer vi hade klarade vi
            ekonomiskt genom arbetskraftsinvandring, kvinnornas intåg på arbetsmarknaden
            och att sambeskattningen slopades. Jag kan fråga mig hur socialministern
            tänker sig att vi ska klara det denna gång, när vi inte har detta
            att tillgå. Barnafödandet och antalet förvärvsarbetande kommer
            inte att slå någon all time high i tillväxt, och inte heller ekonomin.
          </note>
          <note>
            Vad säger man om tillväxten i ekonomin i framtiden? Vi kan bl.a.
            titta i dagens DN. Där framför generaldirektör Anna Hedborg sina
            farhågor om finansiering av äldreomsorgen på sikt. Det är inte
            första gången som hon deltar i debatten. Hon satt som ordförande
            för en ESO-rapport som togs fram, 2000:13.
          </note>
          <note>
            I den rapporten beskrivs hur framtidsutsikterna ser ut ekomomiskt.
            Tillväxten är nu stark, men den kommer att plana ut och bli negativ.
            Inflationen är nu negativ, men det är risk för boom när 40-talisterna
            börjar ta ut sina pensioner. Bytesbalansen är nu positiv, men
            den kommer att försvagas. Samtidigt jobbar allt färre och alltfler
            blir äldre. Hur ska socialministern förbereda för ett sådant scenario?
          </note>
          <note type="speaker">
            Anf. 128 Socialminister LARS ENGQVIST (s):
          </note>
          <note>
            Fru talman! Befolkningsförändringarna och den förändrade demografin
            har under ett antal år skapat en ganska förvirrad diskussion om
            vad de innebär.
          </note>
          <note>
            Det första misstaget debattörerna gjorde var att tro att vi lever
            längre därför att vi är sjuka under längre tid. I
          </note>
          <note>
            själva verket lever vi längre därför att vi är friska under längre
            tid.
          </note>
          <note>
            De 80-åringar vi diskuterar är ett annat slags 80-
          </note>
          <note>
            åringar än de jag mötte när jag var ung. Det är helt enkelt i
            högre grad friska personer som inte alls har behov av samma tunga
            omvårdnad eller tunga omsorg. Det som sker är en förändring av
            befolkningssammansättningen. Det blir fler äldre, men de flesta
            blir faktiskt också friskare. Det är därför de blir äldre och
            lever under en längre tid.
          </note>
          <note>
            Detta är ett viktigt konstaterande. När regeringen förra året
            presenterade sin långtidsutredning kompletterades den med en bilaga
            med lite djupare studier om vilka utmaningar vi faktiskt står
            inför. Det är lite synd att Anna Hedborg, som visserligen inte
            alls är ansvarig för finansieringen av äldreomsorgen, men ändå
            är ansvarig för försäkringssystemen, inte har tagit del av det
            fylliga material som redovisades i
          </note>
          <note>
            Långtidsutredningen förra året.
          </note>
          <note>
            De som tror att äldreomsorgskostnaderna skulle öka med 70 % fram
            till år 2030, som jag sade tidigare, kan konstatera att den sannolika
            beräkningen är att kostnadsökningen som följd av de demografiska
            förändringarna kommer att ligga på 20-30 %. Med en rimlig bedömning
            av den ekonomiska utvecklingen och med en hygglig utveckling av
            sysselsättningsgraden och också när det gäller födelsetal kan
            man göra bedömningen att vi klarar att finansiera en äldreomsorg
            med det system vi har i dag.
          </note>
          <note>
            Det finns inga skäl att laborera med mer eller mindre begåvade
            alternativa system med privata försäkringslösningar eller med
            att vi ska införa skatt för dem som fyllt 45 år, 50 år eller något
            liknande.
          </note>
          <note>
            Det finns ingen grund för det. Däremot finns en allvarlig grund
            för att diskutera: Hur ska vi se till att få en utveckling på
            arbetsmarknaden så vi har en sysselsättningsgrad på 80 %? Hur
            ser vi till att vi får en familjepolitik som innebär att vi får
            ökade födelsetal?
          </note>
          <note>
            Det är den stora utmaningen.
          </note>
          <note>
            Nu finns det tecken på att vi åtminstone när det gäller arbetsmarknaden
            kommer att gå en gynnsam utveckling till mötes under de närmaste
            åren. Det finns också ett och annat tecken på att födelsetalen
            vänder.
          </note>
          <note>
            Jag menar att vi har möjlighet att erbjuda de äldre en god omsorg
            ifall vi har den politiska viljan till det.
          </note>
          <note>
            Det är fullt möjligt att finansiera en bra äldreomsorg med det
            system vi har i dag. Vi behöver inte skrämma människor med att
            de måste ta privata försäkringar för att få vård. Vi ska inte
            behöva laborera med en alldeles ny princip för beskattning i Sverige,
            nämligen en åldersbeskattning. Vi kan, ifall vi sköter oss och
            ifall vi anger en klar riktning för politiken, garantera äldre
            människor i det här landet en fullgod äldreomsorg också om 10,
            20 och 30 år.
          </note>
          <note type="speaker">
            Anf. 129 CRISTINA HUSMARK PEHRSSON (m):
          </note>
          <note>
            Fru talman! I den ESO-rapport om 40-talisternas uttåg som jag
            nämnde framhåller man också att det är viktigt att man är medveten
            om att tillväxten kommer att bromsas upp kraftigt. För att åstadkomma
            en långsiktig stabilitet som ger trygghet för framtidens äldre
            bör vård och omsorg reformeras, säger man.
          </note>
          <note>
            Fru talman! Också Joakim Palme, som var ordförande i den kommitté
            som socialministern nu nämnde, nämligen Långtidsutredningen, skriver
            att det kan blir riktigt problematiskt när 40-talisterna börjar
            gå i pension från 2008.
          </note>
          <note>
            Nationalekonom Thomas Lindh ser tecken på begynnande kris - ödesåret
            2010 närmar sig.
          </note>
          <note>
            Det är helt riktigt som socialministern säger att det finns något
            - och det är faktiskt det enda jag har hittat - som kommer att
            ge regeringen och socialministern en hjälpande hand. Det är bilaga
            8, Kommer det att finnas en hjälpande hand?, och den är utformad
            på socialministerns eget departement. Där säger man precis det
            som socialministern säger, nämligen att det inte kommer att bli
            en sådan här kostnadsboom. Kostnaden kommer bara att öka med omkring
          </note>
          <note>
            22 %.
          </note>
          <note>
            Men man skickar med en brasklapp också, och den nämnde inte socialministern.
            Det står så här: Det finns lite statistik på hälsa och ekonomi.
            Det kommer inte att bli någon kostnadsboom om födelseantalet,
            som SCB förutspår, blir 1,83, om äldre kommer att stanna längre
            i arbetslivet, om arbetskraftinvandringen ökar och om Sverige
            inte harmonierar sina skatter med övriga EU.
          </note>
          <note>
            Tror verkligen socialministern att alla dessa omsatser kommer
            att bli verklighet inom de 10-15 år som vi har framför oss? Är
            det inte lite dumt att chansa? Det är ju lite sent när vi kommer
            dit om inte detta har lyckats.
          </note>
          <note>
            Dessutom finns i bilaga 8 en skrivning om äldreomsorgsgarantin.
            Där står det: Det är vår tydliga uppfattning att det finns inget
            annat sätt att upprätta en trovärdighet till en sådan viktig verksamhet
            som äldreomsorg än att införa ett äldreomsorgskontrakt med väldefinierade
            insatser som faller under samhället.
          </note>
          <note>
            Det finns äldreförsäkringar i Japan och Tyskland, och man planerar
            sådana på många andra håll och kanter. Är det någonting som socialministern
            vill studera vidare? Det finns ju ett förslag i bilaga 8 om ett
            äldreomsorgskontrakt eller andra former för att garantera vad
            man kan förvänta sig så att man känner sig trygg och att man kan
            räkna med att det också finns pengar till det.
          </note>
          <note type="speaker">
            Anf. 130 Socialminister LARS ENGQVIST (s):
          </note>
          <note>
            Fru talman! Bilaga 8 till Långtidsutredningen är spännande inte
            bara därför att den pekar på att tidigare bedömningar sannolikt
            har varit grundade på felaktiga prognoser och antaganden. Den
            är också spännande därför att den sedan låg till grund för en
            stor
          </note>
          <note>
            OECD-konferens där forskare som sysslar med socialekonomi och
            med ekonomi överlag möttes för att gemensamt diskutera detta material.
            OECD-
          </note>
          <note>
            konferensen ledde fram till slutsatsen att tidigare antaganden
            om vad den demografiska förändringen innebär när det gäller anspråk
            på sociala tjänster faktiskt har varit felaktiga. Man måste nu
            anstränga sig för att göra en bedömning med den metodik som finns
            redovisad i bilagan till Långtidsutredningen.
          </note>
          <note>
            Det var också av det skälet som en alldeles fri konstellation
            som heter Pensionsforum och som såvitt jag förstår finansieras
            av de privata försäkringsbolagen gav Bengt Westerberg, tidigare
            socialminister och ledamot av denna kammare en gång i tiden samt
            folkpartiledare, ett uppdrag. Det bestod i att försöka gå igenom
            alla de idéer till finansiering som har presenterats i den svenska
            debatten men också som har prövats och är på väg att prövas internationellt.
          </note>
          <note>
            Det var en spännande skrift som Bengt Westerberg redovisade i
            höstas. När han hade gått igenom alla system, inklusive det japanska,
            så sade han nämligen: Det finns nog inget bättre system med rimligare
            och trovärdigare finansiering än det som vi har valt i
          </note>
          <note>
            Sverige. Det finns inget bättre sätt att garantera en god äldreomsorg
            än via skatterna. Bengt Westerberg för ett intellektuellt och
            hederligt resonemang kring detta och fastnar där såsom fortfarande
            liberal - antar jag, om inte som liberal politiker så i alla fall
            med en liberal hållning - vid att ändå rekommendera en skattelösning.
            Det är ganska viktigt. Om man sätter sig in i problemställningen
            med ambitionen att verkligen öppet pröva alternativen så landar
            man nämligen till sist på att det finanseringssystem som vi har
            är det effektivaste och det som ger den största tryggheten.
          </note>
          <note>
            När författarna till bilaga 8 i förra årets långtidsutredning
            talade om äldreomsorgskontrakt så handlade det helt enkelt om
            att försöka definiera vilka rättigheter vi som äldre ska kunna
            hävda gentemot samhället. Det är först när man har en trovärdig
            redovisning av dessa rättigheter som man kan lita på att samhället
            ställer upp med den trygghet man efterfrågar.
          </note>
          <note>
            Författarna pläderar således inte för någon sorts privata försäkringar
            eller för en försäkringslösning som den som Anna Hedborg argumenterar
            för, utan helt enkelt för en precisering av våra medborgerliga
            rättigheter och våra rättigheter som äldre. Jag tror att det är
            nödvändigt att vi utarbetar sådana.
          </note>
          <note>
            Kommunalarbetareförbundet har varit föregångare i detta arbete,
            och uppvaktade för någon vecka sedan mig med en beskrivning av
            hur en sådan här rättighetskatalog skulle kunna se ut. Jag tror
            att det är det arbetet som det handlar om. Ska vi skapa trovärdighet,
            och inte underbygga någon sorts oro för att vi som äldre inte
            ska kunna få den vård vi behöver så måste vi som politiker tydligt
            ange vilka krav man ska kunna ställa och även hur vi ska finansiera
            dem.
          </note>
          <note>
            Jag är övertygad om att vi klarar detta om vi har den politiska
            viljan. Vi klarar att finansiera det med det skattesystem vi har.
            Tidigare bedömningar, som har varit lite alarmerande, är i allt
            väsentligt felaktiga.
          </note>
          <note type="speaker">
            Anf. 131 CRISTINA HUSMARK PEHRSSON (m):
          </note>
          <note>
            Fru talman! Bengt Westerbergs skrivning liknar i mångt och mycket
            bilaga 8. Men till skillnad från i bilaga 8 har han inte tagit
            med de brasklappar som skickades med av författarna till den.
          </note>
          <note>
            Jag ser fram emot en sådan här rättighetskatalog, som jag faktiskt
            tror kan bli ett kontrakt eller en form av garanti så att man
            kan ge trygghet till äldre.
          </note>
          <note>
            När det gäller det som socialministern svarade i brevet angående
            Senior 2005 så har det i dag funnits tillfälle för beredningen
            att träffas. Men jag vet att beredningen inte har någon uppfattning
            om att man ska diskutera finansieringsfrågorna för 2015 och
          </note>
          <note>
            2020. Direktiven handlar om 2005 och åren därpå följande. Då
            har ju nästan inte krisen uppkommit!
          </note>
          <note>
            Dessutom tror jag inte att beredningen får kosta några pengar
            - det brukar inte beredningar få göra.
          </note>
          <note>
            Statsministern går ut och säger att det låga barnafödandet är
            vårt största samhällsproblem. Det sade han den 9 november i Aftonbladet,
            och fortsatte: Om utvecklingen fortsätter är välfärden hotad.
            Vi står inför en framtida brist på arbetskraft som slår sönder
            ekonomin om ingenting görs.
          </note>
          <note>
            Jag kan inte annat än att tyda socialministerns anförande här
            som att det nog inte är så farligt och att det nog kommer att
            klara sig. Jag tycker att det låter lite för vagt.
          </note>
          <note>
            Jag instämmer i att barnafödandet bör öka, men då ska vi också
            ge makt och möjligheter till föräldrar så att det blir kul att
            vara föräldrar. Vi ska försöka minska uttaget från arbetsmarknaden
            och ge redskapen åt dem som behöver dem bäst.
          </note>
          <note>
            Moderaterna har i sin motion talat om detta och bett socialministern
            att tillsätta en beredning för att titta på finansieringsformerna
            för äldreomsorgen i framtiden. Det bör vara en parlamentarisk
            beredning, som gör att vi kan garantera god äldreomsorg som håller
            över tid och över val. Jag hoppas att socialministern vill titta
            närmare på detta och gå oss till mötes där.
          </note>
          <note type="speaker">
            Anf. 132 Socialminister LARS ENGQVIST (s):
          </note>
          <note>
            Fru talman! Den här diskussionen skulle egentligen handla om
            den låga nivån på barnafödandet. Det var det som var utgångspunkten
            för interpellationen.
          </note>
          <note>
            Nu har det handlat väldigt mycket om frågan om finansieringssystem,
            skattesystem kontra försäkringssystem.
          </note>
          <note>
            Jag tyckte att det, med tanke på just den debatt som har flammat
            upp och som är ett resultat av Anna
          </note>
          <note>
            Hedborgs artikel, var viktigt att klargöra att jag inte ser någon
            framtid där man endera inför en sorts beskattning som är åldersrelaterad
            eller väljer försäkringsfinansieringar av äldreomsorgen. Det är
            möjligt för oss att garantera en fungerande äldreomsorg, men det
            kräver ökade resurser. Det kräver större målmedvetenhet. Vi behöver
            mer personal i äldreomsorgen.
          </note>
          <note>
            Vi behöver högre kvalitet för att vi ska få förtroende för den
            äldreomsorg som samhället svarar för.
          </note>
          <note>
            Men när det gäller barnafödandet tror jag att svaret på den fråga
            som ställs, nämligen hur vi ska öka barnafödandet, handlar om
            vilken familjepolitik vi för. Jag tror att det är först när man
            känner att man kan vara trygg som förälder som man är öppen för
            och intresserad av att skaffa barn. Jag tror att det är där som
            lösningen ligger. Vi måste ha en familjepolitik som ger den trygghet
            som krävs för ett föräldraskap. Jag tycker att väldigt mycket
            har skett på det området de senaste åren, och jag tror att förslag
            som t.ex. det om en maxtaxa i barnomsorgen faktiskt spelar en
            roll i det här avseendet. Jag har en viss erfarenhet. Jag väntar
            faktiskt på att alldeles strax bli morfar.
          </note>
          <note>
            Och jag vet att dottern bestämde sig för detta inte som en följd
            av barnomsorgstaxan men när hon kände att tillvaron fungerade.
            Hon säger: Nu har jag det jobb jag vill ha, och nu har jag en
            bostad.
          </note>
          <note>
            Vi måste se till att det fungerar.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2000/01:175 om östrogenbehandling
          </note>
          <note type="speaker">
            Anf. 133 Socialminister LARS ENGQVIST (s):
          </note>
          <note>
            Fru talman! Sonja Fransson har frågat mig vilka åtgärder jag
            tänker vidta för att öka våra kunskaper om för- och nackdelar
            med östrogenbehandling.
          </note>
          <note>
            Jag behandlade detta ämne den 29 november förra året i ett skriftligt
            svar på en fråga från Carina Hägg, och mitt svar då gäller fortfarande.
          </note>
          <note>
            Östrogenbehandling ges för att avhjälpa symtom eller bristtillstånd
            som kan uppträda hos kvinnor vid tidpunkten för menstruationens
            upphörande eller under klimakteriet. Användningen av hormonpreparat
            hos kvinnor i klimakteriet har ökat markant sedan mitten av 1990-talet.
          </note>
          <note>
            Det är väl dokumenterat genom vetenskapliga studier att hormonbehandling
            har en lindrande eller botande effekt på s.k. övergångsbesvär.
            Flera vetenskapliga undersökningar visar också att långvarig hormonbehandling
            förebygger en eventuell benskörhet och minskar därmed risken för
            benbrott hos vissa kvinnor. Det finns dock också vetenskapliga
            resultat som visar att långtidsbehandling med östrogen eller kombinationen
            av östrogen och gulkroppshormon kan öka risken för olika former
            av cancer. Det är därför av stor vikt att förskrivande läkare
            före långtidsbehandling noggrant väger nyttoeffekter mot riskeffekter,
            vilket även ska framkomma i rådgivningen till den enskilda kvinnan.
          </note>
          <note>
            Läkemedelsverket är den myndighet som har till uppgift att tillse
            att läkemedel är säkra, effektiva och av god kvalitet samt verka
            för att läkemedel används på ett ändamålsenligt och kostnadseffektivt
            sätt. Enligt Läkemedelsverket är det befintliga kunskapsunderlaget
            för behandling av östrogen ofullständigt varför det behövs ytterligare
            kartläggning av sambanden mellan hormonbehandling och olika nytto-
            och riskeffekter.
          </note>
          <note>
            Jag förutsätter att Läkemedelsverket och även Socialstyrelsen,
            inom ramen för sitt tillsynsansvar, noga följer utvecklingen när
            det gäller östrogenbehandling.
          </note>
          <note>
            Så här är det svar som jag har överlämnat formulerat. Jag vill
            till detta lägga ytterligare information.
          </note>
          <note>
            Det bedrivs i dag mycket omfattande internationell forskning
            på området. Det är SBU som har i uppgift att sammanställa det
            internationella forskningsläget, och jag kommer att uppdra åt
            SBU att snabbt framställa en rapport om det internationella forskningsläget
            och uppdatera den rapport som man lämnade för två år sedan. Vi
            vill veta hur forskningsläget är nu och vilket kunskapsläge vi
            har, så att vi kan ha det som grund för eventuella åtgärder.
          </note>
          <note type="speaker">
            Anf. 134 SONJA FRANSSON (s):
          </note>
          <note>
            Fru talman! Jag vill först tacka ministern för svaret. Jag kan
            också konstatera att jag och ministern är helt överens om att
            vi i dag saknar kunskap om vad det i praktiken innebär och kommer
            att innebära för oss kvinnor som är i klimakteriet och som behandlas
            med östrogen.
          </note>
          <note>
            Det vi vet - och det är väldigt viktigt - är att vi som har övergångsbesvär
            och får östrogen oftast mår väldigt bra. Det höjer vår livskvalitet
            på ett mycket påtagligt sätt. Vi vet också att vi är väldigt många.
          </note>
          <note>
            40 % av alla kvinnor i klimakteriet får östrogen. Det handlar
            om 100 000-tals kvinnor i vårt land, och det handlar om miljontals
            kvinnor i världen. Men samtidigt lever vi med en stor oro. Vi
            vet inte vad vi i förlängningen utsätter oss för.
          </note>
          <note>
            Riskerar vi i högre utsträckning att få cancer än den som inte
            tar östrogen? Ska vi därför bara ha en behandling under ett par
            år eller fem år? Eller är det enbart bra för vår hälsa med minskad
            benskörhet och minskad risk för hjärtinfarkt, och bör vi därför
            behandlas med östrogen resten av livet?
          </note>
          <note>
            Ministern! Vi är väldigt många som vill veta. Ministern säger
            att det är av stor vikt att förskrivande läkare före långtidsbehandling
            noggrant väger nyttoeffekter mot riskeffekter, vilket även ska
            framkomma i rådgivningen till den enskilda kvinnan. Det är alldeles
            utmärkt. Jag håller fullständigt med. Men på vilken kunskap ska
            läkaren bygga sin information?
          </note>
          <note>
            Hur ska det gå till? Hur ska läkaren kunna veta när ingen annan
            vet? Ministern säger samtidigt att inte ens den myndighet som
            har till uppgift att tillse att läkemedel är säkra, effektiva
            och av god kvalitet har tillräckliga kunskaper. Den anser, enligt
            ministern själv, att kunskapsunderlaget för behandling av östrogen
            är ofullständigt varför det behövs ytterligare kartläggning av
            sambanden mellan hormonbehandling och olika nytto- och riskeffekter.
            Det är ju därför vi kvinnor får så olika råd och rekommendationer,
            just därför att ingen vet. Vad tänker ministern göra?
          </note>
          <note>
            Ministern har svarat att man ska se till att Socialstyrelsen
            och Läkemedelsverket följer utvecklingen noggrant. Sedan har ministern
            dessutom lagt till lite extra i svaret, som jag är mycket glad
            över. Men hur ska man följa utvecklingen? Det är min fråga. Ska
            man följa statistiken över hur många av oss som dör i cancer och
            därefter gissa sig till om det beror på att vi har behandlats
            med östrogen? Eller ska man fundera över hur många benbrott som
            har undvikits på grund av östrogenbehandling?
          </note>
          <note>
            Nej, ministern, vi kvinnor är trötta på att vara försökskaniner.
            Vi vill veta nu, inte om 10 eller 20 år. Vi vill själva, med adekvat
            kunskap som bas, kunna avväga nytta mot risk. Vi kvinnor i vår
            generation har varit den stora försöksgenerationen när det gäller
            medicinsk behandling. Det var vi som testade de första p-pillren.
            Det var vi som fick ta konsekvenserna av för stora doser. Nu är
            det vi som testar östrogenbehandling. Nu är det vi som också vill
            ha kunskap.
          </note>
          <note>
            Anf. 135 SIW WITTGREN-AHL (s):
          </note>
          <note>
            Fru talman! Och nu är det vi som oroar oss, kan väl jag då tillägga.
          </note>
          <note>
            Som tidigare nämnts har östrogenbehandlingen två syften, dels
            att lindra klimakteriebesvären, dels att minska risken för benskörhet.
          </note>
          <note>
            Det är självklart positivt att kvinnor får tillgång till östrogenbehandling,
            eftersom det betyder mycket för att upprätthålla livskvaliteten.
            Men vi, liksom socialministern, konstaterar att det behövs mer
            forskning och kunskap om östrogens verkningar, inte minst för
            att man ska kunna ge varje kvinna rätt information om hur preparatet
            ska användas.
          </note>
          <note>
            I Sverige skrivs östrogen ut till ungefär 40 % av alla kvinnor
            i klimakteriet. Och denna förskrivning ökar snabbt och ofta slentrianmässigt.
            Under perioden
          </note>
          <note>
            1994 till juni 1995 uppgick östrogenförsäljningen till omkring
            330 miljoner kronor, enligt uppgifter som jag har fått från Riksdagens
            utredningstjänst. Det går inte att exakt ange hur stor andel som
            avser respektive diagnos. Om en avgränsning görs till kvinnor
            över
          </note>
          <note>
            50 år är totalkostnaden ca 270 miljoner kronor.
          </note>
          <note>
            Om vi sedan begränsar oss till de recept som förskrivs för klimakteriebesvär
            är siffran ca 70 %, med en totalkostnad på 190 miljoner kronor.
            Dessutom tillkommer kostnad för läkarbesök, eventuella provtagningar
            och patientens tids- och resekostnader.
          </note>
          <note>
            Enligt uppgift från Apoteksbolaget är antalet behandlade kvinnor
            ca 180 000, eller 10 % av alla kvinnor som är 45 år och äldre.
            Om vi antar att dessa kvinnor i genomsnitt har 1-1 ½ läkarbesök
            per år ligger den totala kostnaden för sjukvården, inklusive läkemedel,
            i storleksordningen 300-400 miljoner kronor.
          </note>
          <note>
            Varannan kvinna drabbas någon gång under sin livstid av en fraktur
            som kan relateras till benskörhet.
          </note>
          <note>
            Vi har 20 000 höftfrakturer hos kvinnor varje år i
          </note>
          <note>
            Sverige. I vetenskapliga undersökningar presenteras siffror som
            kan tyda på att pågående östrogenbehandling halverar risken för
            höftfrakturer. Benskörhet orsakar både mänskligt lidande och får
            stora samhällsekonomiska konsekvenser. Men vi behöver mer kunskap
            om hur östrogen påverkar benskörheten.
          </note>
          <note>
            Detta kan bl.a. bidra till att slentrianutskrivningar minskar:
            att en läkare skriver ut en för stor dos av östrogen som inte
            används av patienten, eller det omvända, att läkaren skriver ut
            en för liten mängd.
          </note>
          <note>
            Min fråga till ministern är: Vilka åtgärder ämnar ministern vidta
            för att säkerställa att förskrivningen av östrogen ligger på en
            sådan nivå att varje enskild kvinna kan känna sig rättmätigt trygg
            i behandlingen?
          </note>
          <note type="speaker">
            Anf. 136 CARINA HÄGG (s):
          </note>
          <note>
            Fru talman! Socialministern! Vi är några stycken som deltar i
            den här debatten. Vi får ibland frågan om det spelar någon roll
            att det är kvinnor i politiken i den utsträckning som det är i
            dag. Det här tycker jag visar att det spelar roll. Det här är
            en fråga som engagerar väldigt många av de kvinnor vi möter.
          </note>
          <note>
            Vi har också lagt märke till att det kvinnliga klimakteriet har
            omgivits av många myter och fördomar.
          </note>
          <note>
            På 60-talet introducerades östrogenbehandling för att ge möjlighet
            till en högre livskvalitet för kvinnor i klimakteriet. Miljoner
            kvinnor i världen behandlas i dag för att minska klimakteriebesvär
            som blodsvallningar, svettningar, störd nattsömn och trötthet.
            Östrogenbehandlingen har blivit många kvinnors möjlighet att återfå
            kontroll över sin tillvaro.
          </note>
          <note>
            I Sverige skrivs östrogen ut till 40 % av alla kvinnor i klimakteriet.
            Behandlingen sägs ha flera positiva hälsoeffekter. Den sägs förebygga
            bl.a. benskörhet, hjärtinfarkt, stroke och Alzheimers sjukdom.
            Varannan kvinna i Sverige drabbas någon gång under sin livstid
            av en fraktur som kan relateras till benskörhet.
          </note>
          <note>
            Vi har ca 20 000 höftfrakturer hos kvinnor varje år i vårt land.
            Ofta är det åldriga kvinnor som är patienter.
          </note>
          <note>
            I vetenskapliga undersökningar presenteras siffror som kan tyda
            på att en pågående östrogenbehandling halverar risken för höftfrakturer.
            Frågan är om detta betyder att man för att uppnå denna önskade
            effekt måste fortsätta med östrogenbehandling livet ut.
          </note>
          <note>
            Kvinnor lever hälften av sitt vuxna liv efter klimakteriet. Till
            en stor del av kvinnorna skrivs östrogen ut i samband med klimakteriebesvär.
            Behandlingen lindrar effektivt besvären - men vad händer sedan?
            Löper de östrogenbehandlade kvinnorna större risk att insjukna
            i olika sjukdomar än ej behandlade kvinnor? Frågorna är många,
            men svaren är tyvärr fortfarande alltför få. Valet för den enskilda
            kvinnan är väldigt svårt att göra.
          </note>
          <note>
            Jag tycker att det är viktigt att man verkar för erforderlig
            forskning om östrogenbehandling och att denna forskning verkligen
            kommer till stånd. Här vill jag ställa en fråga till socialministern
            om detta med säkerställande av kunskap: Hur ska kvinnorna kunna
            känna tryggheten att de verkligen står på säker grund, att den
            läkare de har kontakt med också står på säker grund när det gäller
            kunskap om de val man gör och vad det långsiktigt betyder? Jag
            upplever, liksom mina meddebattörer och många andra kvinnor, att
            risken är stor att detta är ett väldigt stort experiment som pågår
            med vuxna kvinnor i dag.
          </note>
          <note type="speaker">
            Anf. 137 Socialminister LARS ENGQVIST (s):
          </note>
          <note>
            Fru talman! För egen del måste jag säga att jag inte riktigt
            hade förstått problemställningen förrän jag läste er gemensamma
            debattartikel i Dagens Nyheter:
          </note>
          <note>
            att å ena sidan veta att östrogenbehandling har alldeles uppenbara
            fördelar - vetenskapligt bevisade och omvittnade av många kvinnor
            - och å andra sidan leva med vetskapen om att här finns en risk
            som ingen enkelt kan beskriva.
          </note>
          <note>
            Sedan detta interpellationssvar lämnats in tog jag kontakt med
            SBU, som är statens institut för medicinsk utvärdering, och frågade
            hur kunskapsläget är just nu. Jag fick beskedet att det dessbättre
            har bedrivits en lång rad vetenskapliga projekt de senaste två
            åren. Det betyder dock att vi för den svenska debatten inte har
            någon uppgraderad kunskap om hur långt man har kommit, hur riskbedömningarna
            är och hur man väger fördelarna mot riskerna. Därför är det viktigt
            att vi snabbt får en uppdatering och en prövning av den internationella
            kunskapen. På SBU är man mycket skicklig på detta, och man ska
            se till att vi mycket snabbt får en bedömning - inte bara för
            riksdagen, naturligtvis, utan för hela den medicinska professionen,
            för att alla läkare och alla berörda kvinnor ska kunna få information
            om riskbedömningen.
          </note>
          <note>
            Det är fullt möjligt att en sådan sammanställning leder till
            att vi behöver genomföra kompletterande forskning på egen hand,
            att vi behöver komplettera den internationella kunskapsbilden.
            Men det är jag inte beredd att svara på förrän vi får den här
            sammanställningen från SBU.
          </note>
          <note>
            Därför kompletterade jag interpellationssvaret med detta muntliga
            besked om att jag kommer att ge
          </note>
          <note>
            SBU detta uppdrag. Om man snabbt gör en sådan sammanställning
            kan vi få ett bättre kunskapsunderlag också för vår diskussion,
            men framför allt för de avvägningar som behöver ske inom berörda
            myndigheter och inom sjukvården.
          </note>
          <note>
            Till detta ska läggas att det också på det här området - inte
            direkt när det gäller östrogen men när det gäller benskörhet -
            faktiskt sker en del inom EU. EU-
          </note>
          <note>
            kommissionen har lovat att redovisa ett program när det gäller
            benskörhet, och det ska grundas på den kunskap vi har om benskörhet
            och behandling av benskörhet. Här finns möjligtvis ett hopp om
            att kunna få besked i frågan om huruvida det är nödvändigt att
            fortsätta en lång östrogenbehandling för att förhindra benskörhet
            när man kommit upp lite grann i ålder. EU-kommissionen lovar att
            under detta år komma med en handlingsplan, enligt det besked vi
            har fått. Det kan möjligtvis ytterligare bidra till att öka kunskapen.
          </note>
          <note>
            Jag förstår helt denna oro. Här står vi inför ett av de klassiska
            problemen i modern medicin: ett läkemedel som vi vet har uppenbara
            fördelar men där det växer en oro för att riskerna kanske är större
            än man från början trodde. Det gäller för oss att gemensamt se
            till att vi ökar kunskapen. Vi måste få en situation där var och
            en kan veta vilken risk man tar och själv kan väga, tillsammans
            med sin läkare, fördelarna mot de eventuella riskerna.
          </note>
          <note type="speaker">
            Anf. 138 SONJA FRANSSON (s):
          </note>
          <note>
            Fru talman! Det gläder mig mycket att vår debattartikel och denna
            interpellationsdebatt har gjort att ministern har blivit medveten
            om situationen och hur den ser ut, och också medveten om att det
            handlar om väldigt många kvinnor. Det här är ingen liten sak;
            det är en jättestor sak. Det handlar om att må väl, vara frisk
            och ha en bra livskvalitet, men också om att känna trygghet. Vi
            tycker att vi har den rätten. Ministern pratade i förra debatten
            om tryggheten som förälder, att kunna skaffa barn. Det är samma
            trygghet som vi också vill känna för att kunna leva med en hög
            livskvalitet - att kunna använda den medicin som erbjuds men också
            kunna bedöma riskerna.
          </note>
          <note>
            Jag måste säga att när jag började studera detta blev jag väldigt
            förvånad över att vi visste så lite, att vi hade så lite kunskap
            och att så många människor utsätter sig för vad som egentligen
            är en stor undersökning. Vi är faktiskt utsatta för historiens
            största fullskaleförsök - utan kontroll, uppföljning och utvärdering.
            Det gläder mig alltså mycket att ministern har insett problemet.
          </note>
          <note>
            Ministern talar om den sammanställning som
          </note>
          <note>
            SBU ska göra. Jag tycker också att SBU gör många bra saker för
            att öka kunskapen inom medicinen och medicinsk forskning. Men
            de undersökningar som jag känner till, en i England och en i USA,
            är såvitt jag har förstått inte tillräckligt stora, som vi bedömer
            det, för att kunna ge ett ordentligt svar på de frågor som vi
            vill ställa.
          </note>
          <note>
            Efter vad jag har erfarit handlar de dessutom inte om flera olika
            typer av östrogenmediciner, utan enbart om ett fåtal. Eftersom
            vi i Sverige har prövat östrogen sedan 60-talet har vi goda kunskaper
            bakåt i historien. Vi skulle kunna göra en heltäckande forskning
            om vad som har hänt med kvinnor som startade medicinering på 60-talet
            och som i dag är betydligt äldre. Vad har hänt med dessa kvinnor?
            Hur många har fått cancer? Hur många mår väl?
          </note>
          <note>
            Jag tror att Sverige har en unik situation som gör det möjligt
            att genomföra en mycket mer heltäckande undersökning och forskning
            än man har i både England och USA, mycket tack vare att vi har
            mycket bra statistik genom våra personnummer. De gör att man i
            alla läkarrapporter och annat kan följa sjukdomsförlopp under
            längre tid. Där är vi unika i Sverige. Därför skulle vi verkligen
            kunna göra den stora kompletterande undersökningen.
          </note>
          <note>
            Det ska bli väldigt intressant att få ta del av SBU-
          </note>
          <note>
            sammanställningen. Men jag tror också att vi kommer att behöva
            mer forskning och att den forskningen skulle vara mycket lämplig
            att göra i Sverige.
          </note>
          <note>
            Anf. 139 SIW WITTGREN-AHL (s):
          </note>
          <note>
            Fru talman! Det är glädjande att höra socialministerns engagemang
            i frågan och att socialministern har tagit till sig vår oro. Det
            tycker jag att man kan märka.
          </note>
          <note>
            När jag fick läsa socialministerns svar reflekterade jag över
            att det står att Läkemedelsverket tycker att det finns en ofullständig
            kartläggning. När man som kvinna börjar sätta sig in i den här
            diskussionen tycker jag att man hör, också från många väninnor,
            att alla kvinnor tycks komma i övergångsåldern när de är
          </note>
          <note>
            40 år. Reflekterar man då över att det är 1 ½ miljard kvinnor
            som äter östrogen kommer man fram till att det är en säker utkomst
            för marknaden.
          </note>
          <note>
            Det oroar mig. Hur kan vi säkerställa att den lilla människan
            inte kommer i kläm när det gäller forskningen och vad man ska
            forska på? Det tycker jag är viktigt att vi uppmärksammar. De
            initiativ som ministern har tagit är bra, men man bör följa detta.
            När det gäller sådana här stora saker, som berör många människor
            och ger sådana säkra utkomster av andra människors intagande av
            medicin, verkar det som om de små människorna och de små människornas
            funderingar oftast kommer i kläm.
          </note>
          <note>
            Detta är inget nytt för kvinnorna. Många känner igen symtomen.
            Men det är som sagt var inte vetenskapligt, och vetenskap måste
            vi ha för att kunna göra någonting åt det. Jag hoppas att ministern
            följer upp de här frågorna och jag känner mig faktiskt trygg för
            att ministern gör det.
          </note>
          <note type="speaker">
            Anf. 140 CARINA HÄGG (s):
          </note>
          <note>
            Fru talman! Vi är tre som deltar i den här interpellationsdebatten
            i dag och det är förhållandevis många för att vara en interpellationsdebatt.
            Jag vill gärna tillägga att jag vet att flera andra socialdemokratiska
            kvinnliga riksdagsledamöter gärna hade deltagit i dag, men de
            har varit förhindrade av andra uppdrag.
          </note>
          <note>
            Det visar att det är väldigt många som möter den här diskussionen
            hemma i sina valkretsar. Vi lever ju inte på samma orter. Jag
            möter det här när jag i olika sammanhang träffar kvinnor och man
            har möjlighet att sitta och diskutera på ett mer avspänt sätt.
            Då tar man ju upp de här frågorna. Man tar upp sin oro.
          </note>
          <note>
            När vi diskuterat tillsammans har vi kommit underfund med att
            det här är en mycket viktig politisk fråga, en fråga där det är
            mycket svårt att använda sig av konsumentmakt. Man är i starkt
            underläge när man kommer till sjukvården och har besvär. Man har
            inte den medicinska kunskap som behövs för att kunna ställa de
            rätta frågorna.
          </note>
          <note>
            Det finns en oro. Det finns ju uppgifter om att t.ex. förekomsten
            av bröstcancer ökar om man använder östrogen. Samtidigt är det
            här kvinnans vanligaste cancersjukdom. I en sådan situation, när
            man nås av den här informationen, vill man ha mer kunskap. Man
            vill känna att man står på starkare grund.
          </note>
          <note>
            Jag tror, som Siw Wittgren-Ahl har talat om, att
          </note>
          <note>
            Sverige har en unik situation när det gäller att göra bra undersökningar,
            därför att vi har denna struktur på vår forskning. Jag tycker
            att det är viktigt att vi slår vakt om och befäster vår ställning
            som en av världens ledande forskningsnationer på det här området.
          </note>
          <note>
            Jag träffar ofta kvinnor som kommer från länder där man har en
            svår ekonomisk situation. Jag känner att det här är frågor som
            väcks även bland dem, kanske beroende på att man har en ekonomisk
            utveckling som gör det möjligt att efterfråga den här typen av
            hjälp. Jag tror att det är oerhört viktigt och är därför mycket
            tacksam för den öppna attityd som vi har kunnat möta hos socialministern.
          </note>
          <note type="speaker">
            Anf. 141 Socialminister LARS ENGQVIST (s):
          </note>
          <note>
            Fru talman! Den information som jag har pekar inte på att det
            bara skulle handla om ett fåtal internationella undersökningar,
            utan det är ett större antal.
          </note>
          <note>
            Det är därför rätt viktigt att SBU gör den här sammanställningen
            och att den kommer fram snabbt. Med den som grund kan vi bedöma
            i vilken mån det svenska forskarsamhället skulle kunna bidra till
            ytterligare kunskaper och svara på de frågor som kan behöva redas
            ut.
          </note>
          <note>
            Det som emellertid skapar ett problem när det gäller svensk forskning
            är de principer vi har för våra register. Det får vi möjlighet
            att diskutera när vi ska ta ställning till Läkemedelsutredningens
            förslag. Läkemedelsutredningen behandlar också frågan om receptregistren.
            Problemet är ju att receptregistren inte får kopplas samman med
            vårdregistren. Receptregistren är så upplagda att den information
            som finns handlar om varje uttag för sig. Man kan inte i receptregistret
            se vilka läkemedel en enskild patient har fått och under hur lång
            tid.
          </note>
          <note>
            Anledningen till detta är en annan viktig princip, nämligen att
            vi inte ska kunna använda registren för att göra intrång i människors
            integritet, dvs. vi ska förhindra att någon kan forska kring uppgifter
            som i hög grad är individuella och som bara jag själv ska förfoga
            över.
          </note>
          <note>
            Där står vi inför ett annat etiskt problem. Om vi vill göra en
            långsiktig utvärdering, försöka se vad som har hänt med de kvinnor
            som under lång tid har behandlats med östrogen, måste vi kunna
            följa läkemedelsförskrivningen under denna långa tid. Det är möjligt
            att man när vi ska ta ställning till principerna för receptregistret
            ska pröva möjligheten att i särskilda fall samköra register.
          </note>
          <note>
            Men ännu viktigare är att man, om man inte gör det, ska öppna
            för annan typ av undersökningar. Det kan vara intervjuundersökningar.
            Här finns säkerligen en lång rad kvinnor som är beredda att ställa
            upp i en undersökning. Det kan vara lite mer omständligt för forskarna,
            men den möjligheten bör ju finnas att man svarar på frågorna genom
            att finnas med i en annan form av urval.
          </note>
          <note>
            Under alla omständigheter är det viktigt att vi mot bakgrund
            av den utvärdering som görs av SBU tar ställning till i vilken
            mån det svenska forskarsamhället kan svara på fler av de frågor
            som vi har anledning att ställa oss.
          </note>
          <note type="speaker">
            Anf. 142 SONJA FRANSSON (s):
          </note>
          <note>
            Fru talman! Vi har olika information när det gäller forskningen
            och hur många undersökningar som har gjorts. Det är bara att avvakta
            hur det kommer att se ut. Jag är självklart mycket glad över om
            det finns bra underlag och bra forskning.
          </note>
          <note>
            Till detta med receptregister. Jag är mycket väl medveten om
            att det ser ut på det här sättet. Jag tror ju att skulle vi hitta
            en form där vi på något sätt skulle kunna öppna för samkörning
            i vissa sammanhang, som ministern sade, inte minst i forskningssammanhang,
            skulle vi få oerhört stora kunskaper.
          </note>
          <note>
            Jag har faktiskt talat med människor och frågat en del. Många
            säger: Det har inte jag någonting emot, men jag vill ju veta när
            det görs, på vilka villkor och vem som gör det. Det är just det
            en forskare skulle kunna ta sig an.
          </note>
          <note>
            Vi gör väldigt mycket annat som måste prövas etiskt, självklart.
            Även i dag kan man samköra vissa register om det prövas i en forskningsetisk
            kommitté.
          </note>
          <note>
            Det är självklart att det måste göras. Det är därför det går
            att göra en forskningsundersökning i Sverige. Det skulle kunna
            gå att få tillstånd att samköra vissa register, även om det naturligtvis
            först måste prövas forskningsetiskt.
          </note>
          <note>
            Det är intressant med det som ministern tar upp, men det är givetvis
            en annan fråga att man i Västra
          </note>
          <note>
            Götaland försöker pröva att göra register på vissa platser, som
            en vårdcentral eller liknande. Och det är inte patienterna som
            opponerar sig utan det är faktiskt läkarna. Då måste man ju fråga
            sig vad det beror på.
          </note>
          <note>
            Jag tycker att det måste vara rimligt att läkare sopar rent framför
            egen dörr. Är det någon som missbrukar förskrivningsrätten eller
            använder läkemedel på fel sätt måste det vara bra för läkarna
            också att få undan den personen och att det uppdagas. Alla vi
            patienter vill ju känna oss trygga antingen det gäller östrogen
            eller annan medicinsk behandling. Det här är en väldigt stor fråga
            men, visst, den ligger också i det här med forskningen.
          </note>
          <note type="speaker">
            Anf. 143 Socialminister LARS ENGQVIST (s):
          </note>
          <note>
            Fru talman! Jag tycker att den här diskussionen har varit nyttig.
            Dels skildrar den just det här problemet, dels skildrar den också
            det djupa, etiska problem som vi har att hantera. Svaret på djupa,
            etiska problem är nästan alltid ökad kunskap. Bara vi vet vad
            det är för val vi ska göra i livet är vi också beredda att göra
            dem. Det är brist på kunskap som är problemet just nu. Jag hoppas
            att vi kommer att mötas fler gånger i en diskussion och att vi
            så snart som möjligt kan se till att diskutera den utvärdering
            som SBU nu ska göra för att se vilka nya initiativ vi behöver
            ta.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellationerna 2000/01:89 och
          </note>
          <note>
            2000/01:154 om offentlig upphandling
          </note>
          <note>
            Anf. 144 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Inger Segelström har frågat mig vad jag avser att
            göra för att den offentliga upphandlingen av bilar i Sverige ändras
            så att större hänsyn tas till
          </note>
          <note>
            EU:s åtagande enligt Kyotoprotokollet.
          </note>
          <note>
            Ingegerd Saarinen har frågat statsministern om
          </note>
          <note>
            EU:s direktiv för offentlig upphandling, EG-
          </note>
          <note>
            kommissionens förslag till tolkningsmeddelande om miljökrav vid
            offentlig upphandling samt om Sveriges hållning när det gäller
            att kunna ställa krav på hur en vara producerats. Interpellationen
            har överlämnats till mig för att besvaras.
          </note>
          <note>
            Då alla dessa frågor rör regeringens syn på hur miljökrav ska
            kunna ställas vid offentlig upphandling har jag valt att besvara
            dem i ett sammanhang.
          </note>
          <note>
            I regeringsförklaringen sade statsministern att miljökrav ska
            ställas vid all offentlig upphandling. Vi arbetar nu för att genomföra
            detta med olika åtgärder.
          </note>
          <note>
            Regeringen tillsatte 1998 Delegationen för ekologiskt hållbar
            offentlig upphandling som har i uppdrag att utarbeta vägledningar
            som ska vara till konkret hjälp för den offentliga sektorn när
            myndigheter utformar sin upphandlingspolicy. Till sommaren ska
            delegationen presentera ett Internetbaserat verktyg som ska underlätta
            för offentliga myndigheter att ställa korrekta miljökrav vid sin
            upphandling. Detta är ett konkret sätt att stödja införande av
            miljöhänsyn vid upphandlingar.
          </note>
          <note>
            Regeringen har sedan 1996 gett 138 statliga myndigheter i uppdrag
            att införa miljöledningssystem. I
          </note>
          <note>
            uppdraget ingår att dessa ska miljöanpassa sin upphandling. Detta
            har resulterat i att myndigheterna ser över sina resor, kontrakt
            för tjänstebilar, hyrbilar etc.
          </note>
          <note>
            för att minska verksamhetens miljöpåverkan.
          </note>
          <note>
            Jag anser att det är viktigt att miljökrav ställs i offentliga
            upphandlingar och att "grön" offentlig upphandling ska kunna utnyttjas
            som ett medel för att uppnå en hållbar utveckling.
          </note>
          <note>
            EG-kommissionen arbetar som bäst med att ta fram ett tolkningsmeddelande
            med syfte att klargöra hur miljökrav kan ställas inom ramen för
            EG:s nuvarande upphandlingsdirektiv. Meddelandet ska presenteras
            under första kvartalet 2001. Detta sker samtidigt som ett arbete
            pågår med att revidera upphandlingsdirektiven. Direktivförslaget
            innebär att ordet miljöegenskaper har lagts till som ett exempel
            på utvärderingskriterier som kan användas vid offentlig upphandling.
            Jag anser att det är mycket positivt att det nu tydligt framgår
            av direktiven att myndigheter kan ställa miljökrav. Inom Regeringskansliet
            pågår ett beredningsarbete vad avser frågan om att vidga gränserna
            för vilka krav som får ställas vid offentlig upphandling. De frågor
            som Ingegerd Saarinen ställer anser jag vara angelägna att behandla
            i beredningsarbetet. Det gäller t.ex. möjligheter att ställa krav
            på hur varor produceras, miljöledningssystem och att miljönytta
            ska beaktas.
          </note>
          <note>
            Mot denna bakgrund är det för tidigt att nu presentera ett slutgiltigt
            ställningstagande men regeringen är inställd på att pröva dessa
            frågor i en positiv anda.
          </note>
          <note>
            Vad jag sagt hittills besvarar också i stort sett, hoppas jag,
            Inger Segelströms fråga om att ställa miljökrav vid upphandling
            av bilar så att hänsyn tas till Sveriges åtaganden under Kyotoprotokollet.
            Jag vill dock i det sammanhanget avsluta med att påminna om att
            regeringen har verkat för att det ska vara förmånligt att anskaffa
            miljöanpassade bilar och därför infört gynnsamma skatteregler
            för sådana fordon.
          </note>
          <note>
            Bilar som tillhör miljöklass 1 har t.ex. en viss skattelättnad.
            Förmånsvärdet vid beskattning har även justerats så att det inte
            missgynnar den som vill köpa en elbil.
          </note>
          <note>
            Dessa åtgärder bidrar givetvis till att uppnå Kyotoprotokollets
            målsättning.
          </note>
          <note type="speaker">
            Anf. 145 INGER SEGELSTRÖM (s):
          </note>
          <note>
            Fru talman! Jag vill tacka miljöministern för svaret på frågan
            om upphandling av bilar. Orsaken till att jag ställer frågan är
            ju att en ny statlig ramupphandling ska göras om ett och ett halvt
            år, dvs. den 1 juli
          </note>
          <note>
            2002, för nuvarande avtalsperiod hos Rikspolisstyrelsen som då
            går ut för bilar. Därför finns ju chansen att göra förändringar
            just nu om miljöministern vill. Det är fullt möjligt.
          </note>
          <note>
            I veckan har ju FN:s klimatpanels senaste oroande rapport om
            den globala uppvärmningen kommit. Jag är väldigt oroad. Kommissionären
            Margot Wallström presenterade också i går EU:s sjätte miljöhandlingsprogram.
            KFB, Kommunikationsforskningsberedningen, har just avslutat en
            stor forskningsrapport om projekt rörande miljövänliga fordon
            sedan 1993. Där kan man läsa om massor av goda idéer, men det
            går långsamt att få ut de här bilarna på gatorna i Stockholm.
          </note>
          <note>
            Därför besökte jag i december Toyota i Sundbyberg och fick åka
            deras hybridbil Prius. Det är ett bra exempel på de nya miljöbilarna.
            Prius har ju funnits sedan 1997 och är ett exempel på en icke
            subventionerad marknadssatsning. Det var väl också därför
          </note>
          <note>
            Toyota som första bilföretag fick FN:s miljöpris
          </note>
          <note>
            1999.
          </note>
          <note>
            Tittar man på försäljningen av Prius förra året rörde det sig
            om lite över 200 bilar. 7 % gick till privatpersoner och av resten
            gick ungefär hälften till privat och hälften till offentlig sektor.
            Tydligt är ju att det finns flera som skulle vilja köpa de här
            miljöbilarna. Jag vet att vi har väldigt många miljömedvetna bilister
            här i Stockholm. Men priset måste bli lägre.
          </note>
          <note>
            För mig som stockholmare är det naturligtvis som att höra musik
            att Prius ger 40 % mindre CO2-utsläpp.
          </note>
          <note>
            Det skulle jag vilja se i flertalet av bilarna här i stan. I
          </note>
          <note>
            Stockholm försöker man vara aktiv i den här frågan. I
          </note>
          <note>
            slutet av 2000 hade vi 600 miljöbilar i stan och t.o.m.
          </note>
          <note>
            2002 kommer vi att ha ytterligare 300. Målet är att hälften av
            alla bilar som man upphandlar i Stockholm ska kunna vara miljövänliga
            fordon.
          </note>
          <note>
            I total politisk enighet beslutade man i november att ta fram
            förslag om en subvention av boendeparkering för elbilar och om
            en stimulans för övriga fordon. Men det räcker inte om vi stockholmare
            ska kunna klara de miljömål vi ställer. Därför behöver vi göra
            mycket mer än i dag, och därför är den statliga upphandling som
            snart kommer så intressant.
          </note>
          <note>
            Jag hörde i går en intervju med miljöministern där han sade att
            vi gör mycket för att komma till rätta med miljöproblemen i Sverige
            och att det pågår väldigt många projekt på trafikområdet. Men
            jag känner att det inte längre framför allt är projekt som vi
            stockholmare behöver, utan det är handling just nu.
          </note>
          <note>
            Vi behöver både miljövänlig handling och en klar subvention för
            att kunna komma vidare i den här diskussionen.
          </note>
          <note>
            Jag tycker inte heller att det räcker med det som miljöministern
            säger i sitt svar om skatter, att
          </note>
          <note>
            "förmånsvärdet vid beskattning har även justerats så att det
            inte missgynnar den som vill köpa en elbil".
          </note>
          <note>
            Jag trodde att tanken var, miljöministern, att vi skulle gynna
            miljöbilar. Vi måste också se till att vi får bättre resultat
            när det gäller CO2-utsläppen.
          </note>
          <note>
            Därför undrar jag om miljöministern delar min uppfattning att
            vi kan göra någonting nu, och att vi faktiskt också avser att
            göra det i den statliga upphandlingen om ett och ett halvt år.
          </note>
          <note type="speaker">
            Anf. 146 INGEGERD SAARINEN (mp):
          </note>
          <note>
            Fru talman! Jag tackar för svaret. Ministerrådet har träffat
            en överenskommelse om att reglerna för offentlig upphandling ska
            ses över i syfte att öka möjligheten att ta miljöhänsyn, men arbetet
            går trögt.
          </note>
          <note>
            EG-kommissionens tolkningsdokument om miljö och offentlig upphandling
            har försenats ett otal gånger.
          </note>
          <note>
            Man kan redan nu konstatera att tolkningen av befintligt regelverk
            inte gör det möjligt att ställa miljökrav i tillräcklig utsträckning.
          </note>
          <note>
            Den upphandling som stat, kommun och landsting ängar sig åt omfattar
            400 miljarder kronor om året.
          </note>
          <note>
            Offentlig sektor är därmed Sveriges största köpare.
          </note>
          <note>
            Självklart är det ytterst betydelsefullt hur kraven ställs och
            följs upp, speciellt som man vanligen tecknar långsiktiga avtal
            med företagen. Den offentliga sektorn kan på så vis komma att
            utöva ett tryck på marknaden att anpassa varor och tjänster till
            miljökrav och andra viktiga krav. Sådana krav kan stimulera producenterna
            att börja använda bättre teknik och produkter.
          </note>
          <note>
            Vid en träff med näringslivets miljöchefer nyligen kom det på
            ett tydligt sätt fram att de var missnöjda med den offentliga
            sektorns upphandling. De menade att den offentliga sektorn är
            dåligt förberedd för att ställa bra och framåtsyftande krav. I
            de fall man ställer krav är man dålig på att se till att de följs.
            De menade att uppföljningen är nästintill obefintlig. Det kom
            fram att man ser den offentliga sektorn som en bromskloss i arbetet
            med miljöanpassning och att det är de seriöst arbetande företagen
            som drabbas.
          </note>
          <note>
            Jag anser att det är oerhört allvarligt om det är så.
          </note>
          <note>
            Jag undrar om miljöministern har några planer för hur den offentliga
            sektorn kan bli bättre på att följa upp uppställda krav.
          </note>
          <note>
            Det Internetbaserade verktyg som miljöministern berättade om
            kan förhoppningsvis bli till hjälp för upphandlarna, men det verktyget
            ändrar inte de reella möjligheterna att ställa krav. De får fortfarande
            inte ställa krav på produktionsprocessen, annat än om de kan visa
            uppenbara fördelar för sin verksamhet.
          </note>
          <note>
            Att 138 statliga myndigheter ser över sina resor är utmärkt.
            Men inte heller det ändrar möjligheterna att ställa krav. Det
            enda det gör är att hjälpa till att synliggöra att det går att
            ställa krav inom vissa ramar.
          </note>
          <note>
            Det är positivt att miljöministern anser att det är viktigt att
            miljökrav ställs i offentliga upphandlingar och att "grön" offentlig
            upphandling ska utnyttjas som ett medel för att uppnå hållbar
            utveckling. Men frågan är: Kommer regeringen att verka för det
            i EU?
          </note>
          <note>
            Inom Regeringskansliet pågår ett beredningsarbete för att vidga
            gränserna för vilka krav som får ställas vid offentlig upphandling.
            Men besked ska lämnas till EU redan i februari. Hur kommer regeringen
            att ställa sig då? Ser man upphandling som främst ett konkurrensverktyg,
            eller kommer man att se till att det också används för att nå
            andra samhällspolitiska mål?
          </note>
          <note>
            Kommer en kommun att kunna köpa in miljömärkt el i stället för
            annan el? Kommer en kommun att kunna ställa krav när det gäller
            hur livsmedlen har producerats, exempelvis att ställa som villkor
            att djuren inte har fått lida under uppfödning, transporter och
            slakt?
          </note>
          <note>
            Anf. 147 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Vi är överens om att offentlig upphandling kan vara
            ett oerhört verkningsfullt och kraftfullt verktyg för att ställa
            om mot ett hållbart samhälle, en hållbar utveckling, mer av miljöhänsyn.
          </note>
          <note>
            Ingegerd Saarinen pekade på att den offentliga upphandlingen
            i Sverige är ungefär 400 miljarder kronor. Det är en väldigt hög
            siffra, och det visar vilken kraft det kommer att finnas när vi
            använder upphandlingen för att främja en hållbar utveckling.
          </note>
          <note>
            Jag tror att jag miss rätt om jag säger att den offentliga sektorns
            upphandling inom EU är ungefär
          </note>
          <note>
            6 000 miljarder kronor. Väldigt mycket av den upphandlingen är
            inriktat på områden som har stor betydelse för miljöutvecklingen.
            Det gäller inte minst fordon, transporter och fastigheter på olika
            sätt.
          </note>
          <note>
            Att kunna få till stånd en effektiv användning av offentlig upphandling,
            som också kan ta miljöhänsyn, är ett primärt mål för mig och för
            regeringen. Det har vi också arbetat väldigt aktivt för under
            lång tid. Vi har tillsatt den utredning som jag hänvisar till
            i mitt interpellationssvar. Den har arbetat väldigt bra och har
            dels varit en pådrivare på den offentliga sektorn att arbeta med
            miljöupphandling, dels pekat på en del brister som finns när det
            gäller EU:s lagstiftning.
          </note>
          <note>
            Jag har tillsammans med mina nordiska kolleger, de nordiska miljöministrarna,
            skrivit till EU-
          </note>
          <note>
            kommissionen och pekat på ett antal problem med
          </note>
          <note>
            EU:s upphandlingsregler, som blockerar möjligheter att använda
            upphandling på ett bra sätt. Det krävs t.ex. att man som upphandlare
            ska ha egen ekonomisk vinning av upphandlingen, vilket innebär
            att man i dag inte kan göra en upphandling och ta sitt ansvar
            för att möta t.ex. klimathotet eller något annat av de allmänna,
            generella miljöhot som vi konfronterar.
          </note>
          <note>
            Nu har vi möjligheter att påverka EU för att förändra upphandlingen
            och driva den åt rätt håll. Vi har ett ganska intensivt arbete
            i Regeringskansliet nu för att fastställa de svenska positionerna.
            Jag pekar i mitt svar på vilken inriktning vi vill se på de nya
            upphandlingsreglerna.
          </note>
          <note>
            Jag tror att vi är ganska eniga om att detta är väldigt viktigt
            och att vi måste gå i ungefär den riktning som både interpellationssvaret
            och interpellationerna pekar på.
          </note>
          <note>
            Får jag sedan säga till Inger Segelström att när jag pratade
            om projekt i TV i går var det en av många saker som jag lyfte
            fram. Tyvärr fick inte allt plats i den del av intervjun som sändes
            i TV - det är någonting som händer ibland. De projekt jag talade
            om var de projekt som vi nu stöder i lokala investeringsprogram
            från statens sida. Det är inte bara projekt i största allmänhet,
            utan det är väldigt konkreta insatser för att göra miljömässigt
            bra investeringar.
          </note>
          <note>
            Det handlar väldigt mycket om koldioxidutsläppen. Det handlar
            också en hel del om trafiken, hur vi lägger om trafiken i många
            kommuner för att minska människors beroende av bilar, för att
            öka alternativens konkurrenskraft och för att skapa en bättre
            kommunal infrastruktur när det gäller trafikfrågor. De här satsningarna
            kommer att ge koldioxidminskningar på ungefär 1,6 miljoner ton.
            Det motsvarar nästan
          </note>
          <note>
            3 % av de totala svenska koldioxidutsläppen.
          </note>
          <note>
            Det är alltså konkreta, bra och verkningsfulla insatser, som
            också berör trafiken.
          </note>
          <note>
            När det gäller frågan om att subventionera bilar, som Inger Segelström
            också tog upp, återkommer jag i nästa inlägg.
          </note>
          <note type="speaker">
            Anf. 148 INGER SEGELSTRÖM (s):
          </note>
          <note>
            Fru talman! Både miljöministern och jag är stockholmare. Stockholms
            stad gör nu en kraftfull satsning och har som mål att inom två
            år ska 50 % av allting som staden gör vara miljövänligt. Jag skulle
            då också vilja se att staten börjar sätta upp sådana här mål.
            Jag skulle vilja veta om det är möjligt att i denna ramupphandling
            sätta upp sådana här mål, att säga att
          </note>
          <note>
            2002 ska vi vara en bit på väg och 2004 ytterligare en bit på
            väg.
          </note>
          <note>
            Jag tror, precis som miljöministern säger, att vi är överens
            om vart vi vill nå. Jag kan se på andra politikområden där jag
            har varit aktiv att det är först när man sätter upp tydliga mål,
            antingen som procentsatser eller som årtal, som man får se resultaten.
          </note>
          <note>
            Jag undrar: Går det att sätta upp sådana här mål?
          </note>
          <note>
            Skulle det vara möjligt att t.ex. säga att vi vill uppnå det
            här och att vi tror att miljöbilarna är ett sätt? Går det att
            premiera det här i den statliga upphandlingen?
          </note>
          <note>
            Jag sitter i trafikutskottet, och jag vet hur många andra områden
            som ska prioriteras, när det gäller säkerhet och annat. Jag undrar
            bara om miljöministern kommer att vara aktiv när de här ramavtalen
            ska börja. Just när det gäller Toyota och man ser att det är bara
            7 % av de miljövänliga bilarna som köps av privatpersoner måste
            man försöka skynda på, så att det blir en större produktion av
            miljövänliga bilar och bilar som drar mindre bensin. Det är det
            enda sättet att komma vidare.
          </note>
          <note>
            Då skulle jag vilja veta om det finns någon chans att vi kan
            få se en sådan målbeskrivning. Det var så vi klarade maxtaxan
            och mycket annat på andra områden.
          </note>
          <note type="speaker">
            Anf. 149 INGEGERD SAARINEN (mp):
          </note>
          <note>
            Fru talman! Miljöpartiet vill att den offentliga sektorn ska
            kunna ställa krav inte bara på en varas egenskaper utan även på
            hur den produceras. EU-
          </note>
          <note>
            kommissionen arbetar sedan åtskilliga år med att tolka nuvarande
            direktiv beträffande vilka miljökrav som går att ställa. Vid ett
            rådsmöte i februari ska EU
          </note>
          <note>
            behandla de synpunkter som länderna har lämnat.
          </note>
          <note>
            Finansdepartementet kommer där, om jag har förstått det rätt,
            att föra fram Sveriges svar. Detta är mycket snart. Vad kommer
            Sverige att svara? Ska det t.ex. gå att ställa krav på hur en
            vara produceras?
          </note>
          <note>
            EKU-delegationen har föreslagit att det ska gå att ställa krav
            på att en vara är tillverkad med miljöanpassade och resurseffektiva
            tillverkningsprocesser.
          </note>
          <note>
            Man vill att artikel 24 i EU:s direktiv ändras så att det går
            att ställa krav på hur en vara produceras. Frågan är om den svenska
            regeringen vågar föra fram ett sådant förslag till EU nu i februari.
          </note>
          <note>
            Tyvärr är det så att det i utkastet till tolkningsmeddelandet
            står att krav på grön el inte ska få ställas. Detta visar vart
            vi kan vara på väg.
          </note>
          <note>
            Tolkningsmeddelandet ska komma under första kvartalet 2001. På
            ministermötet sade Pagrotsky att
          </note>
          <note>
            Sverige vill vänta på tolkningsmeddelandet innan man ger sin
            synpunkt på hur man tycker att direktivet ska förändras.
          </note>
          <note>
            Det reviderade upphandlingsdirekivet ska antas under Sveriges
            ordförandeskap, är det tänkt. Det har plötsligt blivit snävt om
            tid om Sverige ska vara med och påverka utformningen av EU:s upphandlingsregler.
            När är regeringens beredningsarbete klart? Kommer Sverige att
            agera, och i så fall hur?
          </note>
          <note>
            Anf. 150 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag är som sagt också stockholmare,
          </note>
          <note>
            Inger Segelström. Jag har min cykel snyggt parkerad utanför Riksdagshuset.
            Jag hoppas att Inger Segelström också har sin cykel här och cyklar
            hem koldioxidfritt i kväll efter denna intressanta debatt.
          </note>
          <note>
            Nu håller vi på och skapar förutsättningarna för en bra grön
            upphandling. Jag kan med en gång svara
          </note>
          <note>
            Ingegerd Saarinen att vi naturligtvis kommer att påverka EU-reglerna.
            Vi kan inte i dag säga exakt hur, eftersom vi håller på och diskuterar
            detta i Regeringskansliet. Men vi kommer att påverka dem i rätt
            riktning. Jag tycker att min tidigare korrespondens med kommissionen
            tillsammans med mina nordiska kolleger visar i vilken riktning
            vi vill driva detta.
          </note>
          <note>
            Jag sade förut att 6 000 miljarder kronor - det är kanske lågt
            räknat - går till offentlig upphandling i
          </note>
          <note>
            Europa. Detta är en jättechans inte bara för Sverige utan för
            hela Europa att påverka samhällsutvecklingen.
          </note>
          <note>
            Jag ska naturligtvis fundera på om det är möjligt för staten
            att på det sätt som har gjorts på annat håll ställa upp mål för
            denna utveckling. Det kan vara ett bra verktyg. Jag tror i och
            för sig att skillnaderna är ganska stora mellan kommunerna och
            staten när det gäller möjligheterna att använda sådana mål vad
            beträffar andelen bilar, osv., men låt mig pröva detta.
          </note>
          <note>
            Det ligger naturligtvis något i det faktum att så många myndigheter
            hittills - det kommer att bli ytterligare i framtiden - har fått
            uppdraget att utarbeta en miljöledning. Vi tvingar på det sättet
            myndigheterna att tänka på miljökonsekvenserna av allt det de
            gör, inklusive upphandling. Redan här ligger det en pådrivande
            kraft på de statliga myndigheterna, så att de går precis i den
            riktning vi är överens om att man måste gå i.
          </note>
          <note>
            Sedan gäller det de förmånsbilar som jag beskrev i mitt interpellationssvar.
            Personer som har förmånsbilar har tidigare när de har velat använda
            miljövänliga bilar - t.ex. biogasbilar, hybridbilar eller elbilar
            -
          </note>
          <note>
            fått räkna med att betala mycket mer för den bilen därför att
            de är dyrare att producera. Det hänger som
          </note>
          <note>
            Inger Segelström var inne på tidigare ihop med att de produceras
            i en så väldigt liten upplaga.
          </note>
          <note>
            Nu har vi sett till att ta bort den nackdelen för dessa bilar
            jämfört med vanliga bilar. Det handlar om en subvention, om man
            vill använda det uttrycket, på ganska mycket pengar: 60 000-70
            000 kr om året. Så stor har prisskillnaden varit tidigare. Det
            tycker jag är värt att nämna som ett av många exempel på hur vi
            vill stimulera denna utveckling.
          </note>
          <note type="speaker">
            Anf. 151 INGER SEGELSTRÖM (s):
          </note>
          <note>
            Fru talman! Självklart, miljöministern - om jag inte cyklar går
            jag eller åker kollektivt. Jag har som alla riksdagsledamöter
            i detta län månadskort på SL.
          </note>
          <note>
            Jag tycker att det är bra om miljöministern vill undersöka om
            man kan sätta mål för varje år, så att vi kan bocka av och så
            att vi känner att vi kommer framåt. Utvecklingen för miljöbilen
            går långsamt.
          </note>
          <note>
            När man läser Kommunikationsforskningsberedningens utvärdering
            av de försök och den forskning som finns ser man att vi i dag
            har kunskaperna. Nästa steg är att få alla biltillverkare att
            ta fram motorer som drar mindre bensin. Då tror jag att just sådana
            mål gör det lättare att flytta fram positionerna. Det har vi gjort
            väldigt framgångsrikt på andra miljöområden.
          </note>
          <note>
            Det var bra att vi fick klarat ut vad som gäller för förmånsvärdet.
            Jag tycker fortfarande att vi ska ha ett skattesystem som uppmuntrar
            till miljöåtgärder över huvud taget och inte bara vad gäller upphandling
            av bilar. Det ska gälla allting som är bra för vår miljö.
          </note>
          <note type="speaker">
            Anf. 152 INGEGERD SAARINEN (mp):
          </note>
          <note>
            Fru talman! Jag skulle vilja påminna miljöministern om frågan
            om det finns några planer på att hjälpa den offentliga sektorn
            att följa upp ställda krav, som man tydligen är dålig på.
          </note>
          <note>
            Dessutom vill jag peka på ytterligare en sak som kan vara värd
            att fundera på. I Sverige kan vi faktiskt börja med att förbättra
            vår egen lagstiftning, som t.o.m. kan tolkas som att den är sämre
            än EG-rätten när det gäller att ställa sociala och miljömässiga
            krav.
          </note>
          <note>
            I lagen om offentlig upphandling finns begreppet affärsmässighet
            som ett centralt begrepp. Det är ett begrepp i enlighet med tidigare
            svensk tradition, men det finns inte i EU-direktivet. I svensk
            upphandlingstradition ingår det att man betraktar affärsmässighet
            ur ett mycket snävt ekonomiskt perspektiv, och det är det som
            är problemet med det begreppet.
          </note>
          <note>
            Sverige borde ta tillfället i akt att förenkla lagen om offentlig
            upphandling, så att EU:s upphandlingsdirektiv i den delen förs
            in i lagen rakt av, utan några omskrivningar om affärsmässighet.
            Det är oklart vad man menar med det.
          </note>
          <note>
            Det är väl ändå självklart att upphandlande enheter i stat, kommun
            och landsting försöker handla ekonomiskt och effektivt och göra
            så fördelaktiga inköp som möjligt för medborgarna. Vi ska naturligtvis
            agera effektivt och göra bra affärer där även miljömässiga, etiska
            och sociala faktorer vägs in.
          </note>
          <note>
            Anf. 153 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Visst ska vi ha ett skattesystem som uppmuntrar till
            detta. Det är mycket det som debatten om grön skatteväxling har
            handlat om. Det gäller den diskussion som vi kommer att gå över
            till i nästa interpellationsdebatt, nämligen hur vi behandlar
            biobränslen, osv., skattemässigt. Att skapa ekonomiska incitament
            av detta slag ser jag självklart som oerhört viktigt i miljöpolitiken.
            Där kan vi säkert gå längre. Där kommer vi säkert att gå längre.
          </note>
          <note>
            Jag tycker också att det är viktigt att följa upp ställda krav.
            Det ligger i begreppet miljöledningssystem att man skapar rutiner
            och att man skapar ett tryck så att dessa krav följs upp. Jag
            kan på nytt hänvisa till det som finns i mitt interpellationssvar
            om hur myndigheterna nu arbetar med att införa miljöledningssystem.
          </note>
          <note>
            Vi ska förbättra vår egen lagstiftning. Ett av syftena med EKU-kommittén
            är att ta fram ett underlag för detta. Det viktigaste nu är att
            vi försöker påverka
          </note>
          <note>
            EU:s lagstiftning i rätt riktning. Vi måste gå i riktning mot
            att underlätta för upphandlaren att ställa miljömässiga krav vid
            upphandlingen. Vi ska ta bort en del av de begränsningar som finns
            nu - inte minst den som jag pekade på förut. Nu kan man bara ställa
            sådana krav som leder till en egen ekonomisk vinning. Det är att
            oerhört mycket snäva in möjligheterna att använda detta viktiga
            instrument.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 2000/01:143 om klimatfrågan och nollemissionsfordon
          </note>
          <note>
            Anf. 154 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Sven Bergström har frågat näringsministern om han
            avser lägga förslag om att, i likhet med Kalifornien, fastställa
            konkreta mål för hur många nollemissionsfordon som ska säljas
            år 2005
          </note>
          <note>
            och om han avser lägga förslag om hur staten ska ta hänsyn till
            koldioxidutsläpp vid upphandling av fordon. Sven Bergström har
            också frågat vilka åtgärder näringsministern avser vidta för att
            ytterligare minska utsläppen av klimatgaser i Sverige.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Innan jag svarar på frågorna vill jag hänvisa till en annan interpellationsdebatt
            med näringsministern den
          </note>
          <note>
            16 januari om fossilbränsleanvändningen i vilken frågor om transporter
            och drivmedel också behandlades.
          </note>
          <note>
            Klimatfrågan och fordonsparkens bidrag till utsläppen av koldioxid
            är ett område som regeringen är djupt engagerad i och prioriterar.
          </note>
          <note>
            När det gäller frågan om nollemissionsfordon vill jag erinra
            om att riksdagen med utgångspunkt i den trafikpolitiska propositionen
            har antagit flera miljömål som avser avgasutsläpp från motorfordon.
            Det gäller bl.a. en stabilisering av koldioxidutsläppen till år
            2000 på 1990 års nivå. Vidare gäller att utsläppen av kväveoxider
            ska minskas med minst 40 % till år
          </note>
          <note>
            2005 jämfört med år 1995.
          </note>
          <note>
            För att uppnå dessa mål måste ett flertal åtgärder vidtas. Regeringen
            avser bl.a. att utarbeta en strategi för utveckling och introduktion
            av alternativa bränslen på kort och lång sikt. Regeringen har
            ingått ett avtal om ett sexårigt samverkansprogram med bilindustrin
            om forskning och utveckling av miljövänligare bilar. I skattelagstiftningen
            underlättas introduktionen av el- och hybridbilar genom en femårig
            fordonsskattefrihet. Miljöklassystemet för bilar är teknikdrivande
            och ger drivkrafter för de renaste bilarna med framtida teknik.
          </note>
          <note>
            Miljökrav på drivmedel och fordon omfattas av internationellt
            harmoniserade regler. Dessa regler omfattar i dag inte utsläpp
            av koldioxid. Sverige deltar i det internationella arbetet med
            att utveckla bränsleeffektiv teknik. Det finns olika metoder att
            införa sådan teknik. USA har valt linjen att kvotera in nollemissionsfordon.
            Svagheten med denna metod är att den på intet sätt garanterar
            att bränsleförbrukningen hos den övriga bilparken förbättras.
            Tvärtom finns det i USA en kraftig trend mot att personbilar ersätts
            av s.k. stadsjeepar, vilket naturligtvis är negativt för bränsleeffektiviteten.
            Den europeiska linjen har i stället varit att åstadkomma en generell
            bränsleeffektivisering hos nya bilar. Bilindustrins frivilliga
            åtagande att minska koldioxidutsläppen från nya bilar som säljs
            inom EU med 25 % till år 2008 kommer att vara av stor betydelse
            för transportsektorns utsläpp av koldioxid.
          </note>
          <note>
            Mot bakgrund av detta är det inte nu aktuellt att anta ett särskilt
            mål för nollemissionsfordon.
          </note>
          <note>
            När det gäller frågan om offentlig upphandling vill jag först
            konstatera att den offentliga upphandlingen är omfattande och
            att en miljöinriktad inköpspolitik kan bli ett mycket kraftfullt
            styrinstrument i miljöarbetet. Delegationen för ekologisk hållbar
            upphandling har till uppgift att arbeta pådrivande för att den
            offentliga upphandlingen ska vara ett instrument för att åstadkomma
            en ekologiskt hållbar utveckling. Delegationen har bl.a. tagit
            fram förslag till upphandling av transporter i offentlig sektor.
            Fokus har lagts på transporter som ger upphov till utsläpp av
            koldioxid.
          </note>
          <note>
            Arbetet med miljöledningssystem, både inom offentlig och privat
            verksamhet, bidrar redan i dag till att miljöanpassade alternativ
            väljs. Som exempel kan nämnas att Vägverket och vissa kommuner
            redan har infört upphandlingskrav som premierar arbetsmaskiner
            och lastbilar med låga utsläpp. Väl fungerande upphandlingskrav
            kan ha en påtagligt styrande effekt, men det är viktigt att kraven
            är samordnade mellan olika aktörer. Delegationen för ekologisk
            hållbar upphandling arbetar också med att ta fram ett Internetbaserat
            verktyg för den offentliga förvaltningen.
          </note>
          <note>
            Syftet med verktyget är att bättre kunna samordna miljökraven.
          </note>
          <note>
            När det slutligen gäller frågan om ytterligare åtgärder för att
            minska utsläppen av klimatpåverkande gaser måste jag hänvisa till
            en kommande klimatproposition som för närvarande är under beredning.
            Syftet med propositionen är att lägga fram en strategi för att
            minska utsläppen av klimatgaser för Sverige.
          </note>
          <note>
            Detta kommer naturligtvis att ha betydelse för utsläppen inom
            transportsektorn likväl som för andra sektorer.
          </note>
          <note type="speaker">
            Anf. 155 SVEN BERGSTRÖM (c):
          </note>
          <note>
            Fru talman! Jag ber att få tacka statsrådet Kjell
          </note>
          <note>
            Larsson för svaret på min interpellation. Låt mig börja med att
            anknyta till den föregående interpellationsdebatten eftersom jag
            också i min interpellation berörde upphandlingsfrågorna och upphandlingsfrågornas
            vikt.
          </note>
          <note>
            Jag har uppmärksammat att det är väldigt olika hur man hanterar
            de här frågorna. Det har åtminstone varit så. Nu signalerar miljöministern
            nya tag på det här området. Det välkomnar jag. Man måste ordentligt
            ta med t.ex. detta med utsläpp av koldioxid som en viktig faktor
            vid upphandlingen. Det är viktigt att staten och kommunerna agerar
            som ett gott föredöme och ställer stora krav på de fordon som
            upphandlas att de ska vara allmänt miljöanpassade och också ha
            låga utsläpp av koldioxid. Samtidigt vill jag säga att det är
            viktigt att man inte diskriminerar någon teknik som uppfyller
            uppställda krav. Det är viktigt att man gör en teknikneutral och
            teknologineutral upphandling.
          </note>
          <note>
            Bakgrunden till min interpellation som skrevs i slutet av november
            var den då pågående Haagkonferensen som aktualiserade de här frågorna
            väldigt tydligt. Nu i veckan har vi dessutom fått en rapport från
            FN:s klimatexperter som ytterligare understryker allvaret i klimatfrågorna.
            Under slutdelen av förra året fick vi här i Sverige exempel på
            situationer när det gäller väder, vind och översvämningar som
            många av oss misstänker har ett klart samband med de ökande koldioxidutsläppen
            och klimatpåverkan runtom i världen. Därför finns det stor anledning
            att ta de här frågorna på största allvar och arbeta intensivt
            med att komma någonstans.
          </note>
          <note>
            När nu Sverige är ordförandeland i EU förväntar vi oss här i
            riksdagen att regeringen är starkt pådrivande och verkligen engagerar
            sig och driver på de här frågorna så att de kommer framåt. Jag
            tror att vi är väldigt många som är otåliga och tycker att det
            händer alldeles för lite.
          </note>
          <note>
            Miljöministern nämnde i sitt svar att man har ställt upp konkreta
            mål för t.ex. en stabilisering av koldioxidutsläppen. När man
            då stämmer av de konkreta miljömålen för transportsektorn och
            tittar hur det går kan man konstatera att vi går baklänges. Vi
            klarar inte av de delmål vi har ställt upp. Det konstaterade regeringen
            själv i sin budgetproposition i höstas. Då finns det naturligtvis
            anledning att vara självkritisk och fundera om vi kan göra något
            annorlunda, något tydligare och något kraftfullare.
          </note>
          <note>
            Jag är alldeles övertygad om att Sverige, som ändå har en stor
            medvetenhet på det här området har chans att vara föregångare,
            precis som vi har varit när det gäller bioteknik och telekomområdet.
            Vi kan se hur andra länder i Europa har lyckats vara framsynta
            och gå före.
          </note>
          <note>
            Vi kan ta Danmark och energiområdet som exempel. Där är nu vindkraftens
            andel uppe i 15 %. I kärnkraftsdebatten dömdes det ut som fullständigt
            utsiktslös och som rena nippran att man skulle ha någon chans
            att få särskilt mycket tillskott av vindkraften.
          </note>
          <note>
            Tyskland har varit föregångare när det gäller att utveckla solenergin.
          </note>
          <note>
            I Sverige har vi en jättechans att bli föregångare just när det
            gäller alternativa miljöriktiga bränslen genom vår stora tillgång
            till skogsråvara. Det kan bli en avgörande viktig faktor när det
            gäller att utveckla nya och miljöanpassade bränslen.
          </note>
          <note>
            Låt mig också berätta att i dag på förmiddagen -
          </note>
          <note>
            jag vet inte om miljöministern hade annat för sig då -
          </note>
          <note>
            pågick det ett väldigt intressant seminarium Strategi för bränslen
            i framtida fordon. Det ägde rum på SJ:s konferenscentrum vid Centralstationen.
            Det illustrerade väldigt tydligt vilket intresse det finns från
            branschen och från engagerade människor att åstadkomma något på
            det här området. Man gick igenom alla de olika tekniker som är
            aktuella och de olika bränslen som finns.
          </note>
          <note>
            Jag är alldeles övertygad om att tiden är mogen för regering
            och riksdag att nu ta ytterligare steg på det här området.
          </note>
          <note>
            Jag vill avsluta med att fråga miljöministern om han är beredd
            att medverka till att vi nu formar en gemensam nationell strategi
            med konkreta mål för att komma någon vart på det här området.
          </note>
          <note type="speaker">
            Anf. 156 HARALD NORDLUND (fp):
          </note>
          <note>
            Fru talman! Jag vill ta det här tillfället i akt att ställa frågor
            främst när det gäller den tredje frågan som Sven Bergström ställde
            i sin interpellation och som gäller åtgärder för att minska de
            totala klimatpåverkande utsläppen.
          </note>
          <note>
            Vi tror att det är angeläget att få till stånd överenskommelser
            om miniminivåer för koldioxidskatter i första hand inom EU. Det
            ser ju inte så hoppfullt ut när det gäller möjigheten att åstadkomma
            det.
          </note>
          <note>
            Internationell handel med utsläppsrätter borde vara möjlig att
            etablera. Jag skulle vilja fråga: Hur bedömer miljöministern i
            dag möjligheterna att nå framgångar när det gäller överenskommelser
            om en internationell handel med utsläppsrätter?
          </note>
          <note>
            I avvaktan på det borde vi kunna hitta på någonting svenskt.
            Jag frågar det mot bakgrund även av delrapporten från - jag tror
            att den heter så - Utredningen om möjligheterna att utnyttja Kyotoprotokollets
            flexibla mekanismer i Sverige. Mot bakgrund av det här, finns
            det inte läge och möjligheter att nu hitta på något svenskt, eftersom
            det ser ut att dröja, med koldioxidskatter och med handel med
            utsläppsrätter?
          </note>
          <note>
            Anf. 157 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag är medveten, Sven Bergström, om det stora intresset
            för att hitta alternativa bränslen.
          </note>
          <note>
            Det är mycket glädjande. Jag försöker följa den utvecklingen
            så mycket som möjligt, även om jag just i förmiddags var upptagen
            av regeringssammanträden och inte kunde delta i den säkert spännande
            konferens som Sven Bergström berättade om.
          </note>
          <note>
            Här finns det mycket att göra. Inte minst är det lovande, vilket
            Sven Bergström också tog upp, när det gäller möjligheten att använda
            skogsråvara till den här typen av bränslen. Det har förmodligen
            också bättre miljöeffekter. Framtagandet av själva råvaran för
            bränslena kan förmodligen göras mer miljövänligt än när det gäller
            många andra alternativ.
          </note>
          <note>
            Här håller vi nu, som säkert både Sven Bergström och Harald Nordlund
            känner till, på att utarbeta en strategi för hur vi ska hantera
            de här frågorna för att vi ska få mer av ett helhetsgrepp över
            det än vad vi har haft hittills. Vi har i och för sig stött sådana
            här projekt genom s.k. projektdispenser, vilket är möjligt att
            göra. Det har vi gjort i viss utsträckning. Det är ett sätt att
            skapa skattemässiga incitament för framtagningen av de här bränslena.
          </note>
          <note>
            Jag tycker också att vi har mycket att lära när det gäller vindkraft
            från Danmark och solkraft inte minst från Tyskland. Solkraft kan
            faktiskt även i vårt klimat ge ett verksamt bidrag till energiförsörjningen.
            Vi borde kunna bygga lite grann, tycker man, på det faktum att
            vi i Sverige har världsrekord genom Ångströmslaboratoriet i energieffektivitet
            i solceller. Det visar att det finns en forskningsmässig och teknisk
            bas också inom den här delen när det gäller förnybar energi.
          </note>
          <note>
            Harald Nordlund tog upp frågan om hur vi ska använda utsläppsrätter
            och de övriga flexibla mekanismerna inom Kyotoprotokollet.
          </note>
          <note>
            Vi har redan genom den verksamhet vi bedriver i samarbete med
            de baltiska länderna på andra sidan
          </note>
          <note>
            Östersjön genomfört ett antal projekt. De kan ses som förprojekt
            till en av de alternativa mekanismerna, det som kallas för gemensamt
            införande. Det har vi redan prövat.
          </note>
          <note>
            Vi ligger ganska långt framme i Sverige och i EU
          </note>
          <note>
            när det gäller att förbereda användningen av utsläppsrätter.
            Jag ser att det här kommer att kunna få en ganska stor betydelse.
          </note>
          <note>
            Sedan togs frågan om hur man håller mål upp. Jag är ganska glad
            över att vi verkar kunna ha nått målet för utsläpp av klimatgaser
            för år 2000, mot de allra flesta bedömningar som gjordes tidigare
            - målet att ha samma utsläppsnivå 2000 som vi hade 1990. Det har
            vi gjort samtidigt som bruttonationalprodukten har stigit med
            närmare 20 %. Vi visar nu att det går att skilja ut kurvorna över
            miljöpåverkan och kurvorna över den ekonomiska tillväxten. Det
            är en bra erfarenhet att den möjligheten finns. Vi vet nu en hel
            del om hur man bär sig åt när man gör det.
          </note>
          <note>
            Det kommer att vara oerhört viktigt när nu regeringen, som ni
            vet, har lagt fast målet för 2010 till minus 2 %. Samtidigt har
            vi naturligtvis ambitionen att ha en positiv ekonomisk utveckling
            också under den tioårsperioden.
          </note>
          <note type="speaker">
            Anf. 158 SVEN BERGSTRÖM (c):
          </note>
          <note>
            Fru talman! Låt mig börja med att säga att jag är glad att miljöministern
            är optimistisk och anslår ett optimistiskt tonläge i de här frågorna.
            Jag har mött många socialdemokratiska ministrar genom åren som
            har uppträtt radikalt annorlunda när det gäller bedömningen av
            vilken potential olika energislag kan ha. Jag vill bara påminna
            om hur det lät i kärnkraftsdebatten och när det gällde detta med
            vindkraft.
          </note>
          <note>
            Danmark har nu visat att det faktiskt är praktiskt tillämpbart
            och framgångsrikt. Det ger dessutom enorma exportintäkter till
            Danmark som land.
          </note>
          <note>
            Några kommentarer ytterligare. Jag pratade om en nationell strategi.
            Miljöministern pratade om en strategi som regeringen skulle utarbeta.
            Vi behöver inte tvista om vilken etikett vi ska sätta på detta.
            Det viktiga är att vi åstadkommer en strategi som riksdag, regering
            och alla övriga aktörer på området kan vara överens om och som
            sätter upp konkreta mål som innebär att man får fart på utvecklingen.
          </note>
          <note>
            Jag hoppas också - och jag skulle vilja få ett besked på den
            punkten - att miljöministern är beredd att medverka till någon
            motsvarande strategi på EU-
          </note>
          <note>
            området. Vi vet ju att man inte har kommit lika långt i de allra
            flesta länder. Vi vet också att i EU:s eget green paper säger
            man att det skulle behövas 20 % av alternativa bränslen till år
            2020 för att komma någon vart när det gäller att reducera koldioxid
            och miljöanpassa utvecklingen.
          </note>
          <note>
            Det är intressant att det gamla oljebolaget BP nu börjar kalla
            sig själv, inte British Petroleum, utan
          </note>
          <note>
            Beyond Petroleum. Det illustrerar att det finns ett intresse
            även hos de gamla stora oljeaktörerna att faktiskt förändra sin
            inriktning och anpassa sig till utvecklingen.
          </note>
          <note>
            Några ord om forskning. I dagsläget, menar jag, satsas det alldeles
            för lite på det området, särskilt i förhållande till den potential
            som finns med hänsyn till klimatfrågan osv. Det gäller just forskning
            om produktion av alternativa drivmedel. Som jag sade i mitt tidigare
            inlägg är jag övertygad om att Sverige har en väldig potential
            just på detta område.
          </note>
          <note>
            Energimyndigheten, som har huvudansvaret för produktion av drivmedel
            och forskning på det här området, har ca 40 miljoner kronor årligen,
            om jag har förstått det rätt. Av detta går 30 miljoner till etanolforskning.
            Det är ju okej. Bioalkoholerna är en viktig del i detta. Men totalt
            sett blir det alldeles för lite.
          </note>
          <note>
            Miljöministern pratade också om skattefrågorna.
          </note>
          <note>
            Då menar jag och Centerpartiet att det är lite märkligt och nästan
            perverst att man nu arbetar med koldioxidskatt, att man planerar
            för koldioxidskatt på förnyelsebara och bevisat koldioxidneutrala
            drivmedel. Är miljöministern beredd att ompröva de signalerna
            och se till att man får det, som miljöministern sade, skattemässiga
            incitament för att faktiskt satsa på det här området? Det är ju
            precis motsatsen när man aviserar att man ska ta ut skatt på biobränslen.
          </note>
          <note>
            I dag är energiskatten differentierad med hänsyn till miljöklassning
            av bensin och diesel, baserat på det man uppfattar som giftighet
            hos drivmedlet. Här finns det mycket onödiga och snäva tekniska
            parametrar som stänger ute miljövänligare alternativ. Det svenska
            mijlöklassningssystemet för drivmedel borde ses över, särskilt
            för diesel. Där skiljer vi oss, om jag har förstått saken rätt,
            från EU och EU:s direktiv.
          </note>
          <note>
            Innovation och utveckling kräver långsiktiga och stabila villkor.
            Här borde det vara klara besked från regering och riksdag till
            alla aktörer på området.
          </note>
          <note type="speaker">
            Anf. 159 HARALD NORDLUND (fp):
          </note>
          <note>
            Fru talman! Jag läser ett pressmeddelande från
          </note>
          <note>
            Näringsdepartementet som handlar om den utredning som jag nämnde,
            Utredningen om möjligheterna att utnyttja Kyotoprotokollets flexibla
            mekanismer i
          </note>
          <note>
            Sverige.
          </note>
          <note>
            I pressmeddelandet säger man bl.a: Vi måste hitta de minst kostsamma
            lösningarna för att begränsa utsläppen av växthusgaser. En utgångspunkt
            i utredningens arbete är att Kyotoprotokollet kommer att träda
            i kraft och att en internationell marknad för handel med utsläppsrätter
            kommer att etableras.
          </note>
          <note>
            Om så sker, säger man vidare i pressmeddelandet, kommer ett mycket
            kraftfullt styrmedel att introduceras genom bl.a. transport-,
            miljö- och energisektorerna och i synnerhet på användningen av
            fossila bränslen.
          </note>
          <note>
            Det kommer att läggas ett tak på utsläppsrätterna.
          </note>
          <note>
            Detta tak beslutas av regering och riksdag som därigenom har
            kontroll på den totala mängden utsläpp, avslutas pressmeddelandet.
          </note>
          <note>
            Jag är nyfiken på vad som avses med "detta tak beslutas av".
            Är det beslut som kommer att fattas vid sidan av de många och
            stora klimatbesluten som så småningom kommer? Vad är det för beslut,
            och när kommer de att fattas?
          </note>
          <note>
            Anf. 160 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Vi ska väl inte fördjupa oss i om det ska vara nationell
            strategi eller strategi. Jag känner mig i högsta grad som ledamot
            av en nationell regering. Den strategi som jag tänker mig kan
            man nog kalla nationell.
          </note>
          <note>
            Vi ska självfallet arbeta för att få fram en strategi på EU-området.
            Där har vi nu två dokument som kommer att vara viktiga.
          </note>
          <note>
            Vi har det sjätte miljöhandelsprogrammet som vi nu ska börja
            behandla och som presenterades av Margot Wallström i går. Det
            innehåller naturligtvis en hel del om klimatfrågan som ett av
            de viktigaste miljöhoten och ett av de viktigaste hoten mot hållbar
            utveckling.
          </note>
          <note>
            Vi håller på att arbeta på en europeisk klimatstrategi där det
            nu finns ett dokument med en första inriktning. Det kommer att
            bli en viktig fråga under det svenska ordförandeskapet. Vi kommer
            naturligtvis att göra vad vi kan för att driva frågan på ett så
            bra sätt som möjligt.
          </note>
          <note>
            När det gäller de ansträngningar som måste göras nationellt och
            förhoppningsvis kommer att göras i länder som inte har samma syn
            på de här frågorna som EU och Sverige, kan allmänt sägas att den
            skrämmande rapport som häromdagen kom från den internationella
            klimatpanelen verkligen bidrar till att folk, regeringar och företag
            börjar tänka igenom de problem och utmaningar vi tillsammans står
            inför.
          </note>
          <note>
            Så till Harald Nordlunds fråga om taket. Jag har inte läst just
            det pressmeddelandet. Men handeln inom ett land med utsläppsrätter
            måste ju fungera så att man bestämmer hur mycket utsläpp som ska
            accepteras från det område som handeln ska omfatta.
          </note>
          <note>
            De siffrorna måste ju stämma med de åtaganden som landet har
            i enlighet med Kyotoprotokollet, eller med den bubbla som vi arbetar
            med inom EU när det gäller olika länders möjligheter att släppa
            ut växthusgaser.
          </note>
          <note>
            Marknaden kommer att på något sätt bestämma priset för koldioxidutsläppen
            när det gäller den handel som pågår
          </note>
          <note>
            Jag ser det här som ett intressant sätt att åstadkomma en förändring
            till minsta möjliga kostnad. Det finns säkert en mängd andra faktorer
            som måste vägas in när man skapar en sådan här marknad.
          </note>
          <note>
            Man får vara försiktig när man översätter det här internationellt.
            Vi vill ju att varje land ska genomföra egna åtgärder och inte
            bara kunna förlita sig på möjligheten att handla utsläppsrätter
            internationellt.
          </note>
          <note>
            Jag måste ta tillfället i akt och ställa en fråga. Vi är ju överens
            om hur viktiga de här frågorna är. Vi har ett statlig stöd till
            lokala investeringsprogram som har gett väldigt positiva resultat.
            Vi kommer att spara
          </note>
          <note>
            1,6 miljoner ton i koldioxidutsläpp genom de satsningar vi har
            gjort hittills. Det är närmare 3 % av de totala svenska utsläppen.
          </note>
          <note>
            Det handlar om trafiken, men kanske mer om annan energianvändning.
          </note>
          <note>
            Min fråga till er är om vi inte tillsammans skulle kunna komma
            överens. Jag försöker att se till att det här programmet finns
            kvar. Ni försöker övertyga era partier om att det här faktiskt
            är väldigt bra miljöpolitik.
          </note>
          <note type="speaker">
            Anf. 161 SVEN BERGSTRÖM (c):
          </note>
          <note>
            Fru talman! För att börja med det sista inlägget från miljöministern
            vill jag säga att det ju normalt är vi som ställer frågor till
            statsråden, men att det naturligtvis är fritt fram att ställa
            frågor även till oss.
          </note>
          <note>
            Jag är självklart öppen för att diskutera allt som är effektivt
            och rationellt för att få bra effekt av en sådan här nationell
            strategi och EU-strategi. Dessvärre har riksdagens revisorer inte
            riktigt samma uppfattning som miljöministern om att detta har
            varit så framgångsrikt och effektivt.
          </note>
          <note>
            Låt oss lova varandra att läsa på detta en gång till och överväga
            saken. Jag hoppas verkligen att vi inte ska behöva låsa oss i
            intagna ståndpunkter och för evigt stå fast vid dem om de inte
            är alldeles korrekta.
          </note>
          <note>
            Men, som sagt, om jag har läst riksdagens revisorer rätt, har
            de också tyckt att det här kanske inte är alldeles optimalt använda
            pengar.
          </note>
          <note>
            Apropå omprövning: Kan vi i miljöministerns sista inlägg få motsvarande
            positiva besked om att miljöministern också är beredd att ompröva
            den aviserade biobränsleskatten? Vi borde kunna vara överens om
            att det är fel signaler att avisera sådant när vi i stället behöver
            skynda på och stimulera en utveckling åt det här hållet.
          </note>
          <note>
            Miljöministern sade också att han är beredd att jobba för en
            strategi på EU-området. Det är då intressant att ta upp frågan
            om EU:s miljöoljedirektiv.
          </note>
          <note>
            Enligt min mening borde det modifieras så att det tydligt särbehandlar
            alternativa miljövänliga koldioxidneutrala drivmedel. Alternativt
            kan kanske ett nytt direktiv arbetas fram för alternativa drivmedel.
          </note>
          <note>
            En del experter, bl.a. i Tyskland, anser ju att mineraloljedirektivet
            egentligen handlar om just fossila drivmedel och bränslen, och
            ingenting annat. Man kan ju fundera på om den tolkningen är användbar.
          </note>
          <note>
            Så till frågan om miljöklassning av fordon.
          </note>
          <note>
            I dag upplever många att det är litet lustigt att tunga törstiga
            fordon kan hamna i de bästa klasserna.
          </note>
          <note>
            Är miljöministern beredd att medverka till en översyn av klassningen
            av fordon så att den verkligen blir teknikdrivande och miljöanpassande?
          </note>
          <note>
            Anf. 162 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Det har riktats kritik mot de här programmen. Det
            är ganska naturligt. De här programmen är ganska nya. De startade
            för två tre år sedan.
          </note>
          <note>
            Det fanns vissa begränsade inkörningsproblem. Vill man inte ta
            risken att möta sådana problem, ska man aldrig göra någonting.
          </note>
          <note>
            Det är ingen grundkritik mot programmet. Vi kan tvärtom visa
            att det är väldigt positiva effekter. Vi har dessutom undan för
            undan rättat till de brister som har påpekats.
          </note>
          <note>
            Jag är ändå glad över den ganska positiva bedömning som mitt
            lilla påpekande ledde till.
          </note>
          <note>
            Självfallet ska förnybara bränslen aldrig någonsin ha koldioxidskatt,
            om de är förnybara på ett sätt som gör att de inte har klimatpåverkan.
            Vi har ju koldioxidskatten just för att premiera bränslen som
            inte har klimatpåverkan.
          </note>
          <note>
            Det används en del bränslen i dag, en del etanol osv., där det
            är tveksamt om de har de här positiva klimateffekterna.
          </note>
          <note>
            Men inga förnybara ur klimatsynpunkt acceptabla bränslen ska
            ha koldioxidskatt, eftersom de inte ger upphov till koldioxidutsläpp.
          </note>
          <note>
            Jag tycker också att mineraloljedirektivet bör ses över på något
            sätt. Själva namnet tyder ju på att det från början var mineraloljor
            som skulle avses. Det stämmer inte riktigt med de ambitioner vi
            har att introducera bättre förnybara bränslen. Här finns det möjligheter
            att göra förbättringar.
          </note>
          <note>
            När det gäller törstiga bilar i de bästa miljöklasserna vill
            jag säga att stora bilar som har betydligt bättre miljöprestanda
            än andra stora bilar kan få den här premieringen. Man kan diskutera
            om det är värt det med tanke på att de ur andra synpunkter, t.ex.
            när det gäller koldioxidutsläpp, inte är särskilt positiva.
          </note>
          <note>
            De har alltså andra miljöeffekter. Hittills har vi tyckt att
            det finns skäl att prioritera det.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 2000/01:155 om formalinspridning
            vid begravningar
          </note>
          <note>
            Anf. 163 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Per Lager har frågat mig vad jag avser att göra för
            att komma till rätta med de miljöproblem som kan uppstå när man
            vid kistbegravningar har balsamerat avlidna med formalin.
          </note>
          <note>
            Formalin är en vattenlösning av formaldehyd som i koncentrerad
            form ger upphov till effekter på hälsa och miljö. Formaldehyd
            kan ge upphov till allergier och till irritation i ögonen, andningsorganen
            och på huden. Formaldehyd misstänks också kunna ge upphov till
            vissa cancerformer. Ämnet klassificeras emellertid inte som miljöfarligt
            enligt den bedömning som är utförd av experterna i EU:s klassificeringsgrupp.
          </note>
          <note>
            Formaldehyden, som är vattenlöslig, bryts i naturen snabbt ned
            till myrsyra och därefter med hjälp av mikroorganismer i jorden
            till koldioxid och vatten.
          </note>
          <note>
            Såväl Kemikalieinspektionen som Naturvårdsverket gör den bedömningen
            att de mängder som kommer ut i miljön på grund av att formalin
            används vid balsamering av avlidna personer inte utgör ett miljöproblem.
            I de ansvariga myndigheternas arbete, i första hand Kemikalieinspektionen
            och Naturvårdsverket, ingår att kontinuerligt bevaka att användning
            av kemikalier inte ger upphov till negativa effekter på hälsa
            och miljö. Om sådana effekter kan påvisas eller misstänkas, måste
            man vidta nödvändiga åtgärder för att komma till rätta med problemet.
          </note>
          <note>
            Per Lager framför också att den mängd formalin som kommer till
            användning vid balsamering uppskattningsvis är betydligt större
            än de två ton som finns redovisade för konservering i Kemikalieinspektionens
            produktregister. Enligt de uppgifter som jag fått fram verkar
            det finnas fog för den synpunkten.
          </note>
          <note>
            Genom Kemikalieinspektionens produktregister har vi i Sverige
            förhållandevis god kunskap om vilka kemiska produkter som produceras
            och används inom landet. Det är emellertid viktigt att företagen
            uppfyller sina förpliktelser och gör de anmälningar som krävs
            för att vi även fortsättningsvis ska kunna ha denna kunskap. Om
            så inte sker finner jag detta otillfredsställande. Sådan kunskap
            är väsentlig för att man ska kunna vidta de åtgärder som krävs
            för att skydda hälsa och miljö från negativa effekter av kemikalier
            och för att eventuella åtgärder ska bli så effektiva som möjligt.
            Det är därför viktigt att kontroll av rapporteringen till produktregistret
            ingår i myndigheternas tillsyn.
          </note>
          <note>
            Sammanfattningsvis kan jag alltså konstatera att den kunskap
            vi har i dag om formaldehyds effekter och nedbrytbarhet inte pekar
            på att den användning av formalin för balsamering som Per Lager
            tar upp skulle ge upphov till några miljöproblem.
          </note>
          <note type="speaker">
            Anf. 164 PER LAGER (mp):
          </note>
          <note>
            Fru talman! Tack, miljöministern. Jag menar att det är just detta
            som är fallet. Det ger anledning till stor oro, framför allt därför
            att så många människor drabbas av detta. Jag tänker då i första
            hand på de anhöriga. Det är ett stort etiskt, socialt och ekonomiskt
            problem, men eftersom jag nu vänder mig till miljöministern är
            det miljöeffekterna som det gäller.
          </note>
          <note>
            Det förekommer inte någon kontroll av hanteringen och utsläppen
            av formaldehyd - jag kallar det här formalin. Man har inte någon
            kontroll på denna verksamhet. Det visar sig bl.a. när miljöministern
            och jag söker samma uppgifter och får olika svar. I somras uppgav
            Kemikalieinspektionen att hanteringen vid balsamering krävde två
            ton. Miljöministern säger tolv ton. Jag hoppas att det inte blivit
            en sådan ökning på sex månader. Detta visar att man inte riktigt
            har kontroll på siffrorna.
          </note>
          <note>
            Vad gäller balsamering kan vidare nämnas att
          </note>
          <note>
            30 % av de avlidna balsameras, men här i Stockholm är det faktiskt
            så många som 98 %. Det är alltså särskilt i Stockholm en oerhörd
            övervikt för balsamering.
          </note>
          <note>
            Beträffande utspädningen vid användning av formalin kan man ganska
            enkelt räkna ut att det används ungefär 200 000 liter. Det finns
            inga gränser för hur mycket man får använda. Något regelverk för
            detta saknas nämligen.
          </note>
          <note>
            Det finns en obduktionslag som klart säger att man inte får använda
            balsamering om det inte är särskilt nödvändigt av sanitära skäl.
            Varför används det då? Jo, därför att det saknas frysutrymmen.
            Alternativet är nämligen nedfrysning. Jag tycker att det är viktigt
            att man tar detta på allvar.
          </note>
          <note>
            Miljöministern nämner att formalin omvandlas när det kommer ut
            i jorden, men det gäller bara i humuslagret. Det är inte där som
            vi begraver människor utan i minerallagret. Där sker en anaerob
            process, som går väldigt långsamt. Det är där som det farliga
            inträffar, nämligen läckaget av formalin ned mot öppet vatten.
            När det äntligen kommer dithän att humus, syre och proteiner påverkar
            formalinet omvandlas det, men på vägen dit är det dödligt farligt.
          </note>
          <note>
            Från EU sägs att detta inte är något miljöfarligt ämne, men såvitt
            jag vet säger man inte heller detta om bensin. Man är mycket försiktig
            med att säga att de stora volymprodukterna är farliga. Specifika
            delämnen kan man däremot kalla miljöfarliga.
          </note>
          <note>
            Det gäller ett oerhört stort problem, och jag menar att formalin
            är så farligt att det krävs en betydligt större ordning. Vi kan
            också rent förnuftsmässigt räkna ut att man inte strikt följer
            den obduktionslag som gäller. Det kan inte vara så att sanitära
            olägenheter gäller för 98 % av de människor som dör i
          </note>
          <note>
            Stockholm. Vi vet vilka situationer som det är fråga om: vid
            svåra drunkningsolyckor, fall där man måste gå in rättsmedicinskt
            osv.
          </note>
          <note>
            Anf. 165 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag inser naturligtvis att det här gäller en bredare
            frågeställning. Jag inser också att det här kan finnas viktiga
            etiska problem och även problem när det gäller tillämpningen av
            lagstiftningen, som
          </note>
          <note>
            Per Lager pekar på. Jag har inte tyckt att det har varit min
            sak att gå in på de frågorna.
          </note>
          <note>
            Jag har redovisat den expertbedömning som finns när det gäller
            formalinets farlighet ur strikt miljösynpunkt. Jag har också pekat
            på att det uppenbarligen har funnits brister i statistiken som
            jag inte riktigt har fått klarlagda. Jag hoppas att den här debatten
            kommer att tjäna som en liten uppmaning till de ansvariga myndigheterna
            att se till att vi i framtiden får en bättre statistik.
          </note>
          <note>
            Jag är naturligtvis beroende av vad expertorganen säger i en
            sådan här fråga, och de besked som jag har fått stämmer inte riktigt
            med den bild som Per Lager ger. Jag ska naturligtvis vidarebefordra
            de frågor och synpunkter som Per Lager nu för fram och se hur
            myndigheterna reagerar på detta. Jag hoppas också att den debatt
            som behövs i dessa frågor ytterligare kommer att klarlägga vilken
            miljöpåverkan som formalinet ger upphov till.
          </note>
          <note type="speaker">
            Anf. 166 PER LAGER (mp):
          </note>
          <note>
            Fru talman! Den ansvariga myndigheten när det gäller själva balsameringsprocessen
            är Socialstyrelsen, och när kroppen flyttas från sjukhuset är
            det kyrkan eller i Stockholm och Tranås kommunen som tar över
            ansvaret. Jag anser att det är dessa myndigheters ansvar att följa
            lagbestämmelserna.
          </note>
          <note>
            När det gäller den miljömässiga aspekten vill jag peka på att
            detta är en fråga som berör och drabbar många människor. Väldigt
            få av de anhöriga känner till vad balsamering innebär. Man kan
            inte förvara en död kropp i mer än en och en halv vecka utan att
            göra någonting. Om man t.ex. använder ett uttryck som "vi gör
            väl det som är brukligt" innebär inte att de anhöriga förstår
            att det sker en balsamering, dvs. att man byter ut blodet mot
            formalin och därmed bl.a. skapar miljöproblemet. Det är ju ett
            starkt konserverande medel och därmed farligt.
          </note>
          <note>
            Varför använder vi inte försiktighetsprincipen?
          </note>
          <note>
            Det vore egentligen självklart. Skärp reglerna! Sätt genast i
            gång att bygga ut fryskapaciteten, om det är sådan som saknas!
            Det ska inte behöva finnas ett sådant här miljöproblem. Och framför
            allt: Sätt in kontroller! Det har inte flutit upp några döda fiskar
            i anslutning till begravningsplatserna, men det finns stor anledning
            att sätta in kontroller och se efter vad som har skett, främst
            i den långsamma processen.
          </note>
          <note>
            I ett land som Tyskland är det här ämnet förbjudet att använda
            vid begravningar. Där gäller en och en halv vecka - punkt och
            slut. Miljöministern, som har det yttersta ansvaret för miljön,
            bör titta extra noga på de dolda effekter som inte kommer fram
            om man inte sätter in kontroller. Formalin är ett oerhört starkt
            gift i den aktuella formen. Man kan ta lätt på det eller inte,
            men jag menar att det inte är ansvarigt att inte göra någonting.
            Ett ansvarigt statsråd bör nog ta detta på allvar och framför
            allt om inte annat se till att det sätts in en riktad kontroll.
          </note>
          <note>
            Anf. 167 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag känner mig som ett ansvarigt statsråd. Jag ska
            naturligtvis utöver att kontrollera hur mina expertmyndigheter
            bedömer miljöpåverkan och detta problem också gå tillbaka med
            de synpunkter som Per Lager nu har lämnat för att se hur de kommenteras.
            Jag ska också fundera på hur jag ska lägga det till grund för
            eventuella ytterligare åtgärder.
          </note>
          <note type="speaker">
            Anf. 168 PER LAGER (mp):
          </note>
          <note>
            Fru talman! Jag får ta detta som ett positivt svar.
          </note>
          <note>
            Miljöministern anar här ett problem som kanske inte uppmärksammats
            tidigare på det sätt som man borde ha gjort. Därmed kommer han
            också att ta ansvar för att se till att man undersöker problemet
            närmare, tar reda på vilka effekter det har och vilken statistik
            man kan ta fram som är vettig och riktig.
          </note>
          <note>
            Det gäller hanteringen av formalin över huvud taget i vårt samhälle.
            Det är ett av de giftiga ämnen som vi måste ha kontroll på. Vi
            har olika uppgifter på hur mycket som far omkring i samhället
            och används i olika produkter och i olika sammanhang, som t.ex.
          </note>
          <note>
            vid begravningar. Jag ser detta som ett gott tecken och ser fram
            emot en positiv utveckling i den här frågan.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 2000/01:147 om
          </note>
          <note>
            Samhalls regionala ansvar
          </note>
          <note>
            Anf. 169 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Camilla Sköld Jansson har frågat mig vilka åtgärder
            jag avser att vidta, dels för att dialogen mellan Samhall och
            berörd kommun förbättras vid nedläggning av verksamhet på orter
            med svag arbetsmarknad, dels för att stärka Samhalls ansvar för
            sysselsättning till arbetshandikappade på orter med svag arbetsmarknad.
            I interpellationen nämns förändringar av Samhalls verksamhet i
            Jämtlands län som exempel.
          </note>
          <note>
            Samhall måste ständigt se över sin verksamhet för att effektivisera
            och rationalisera och därigenom möta de krav som kommer både från
            staten och Samhalls kunder. Att Samhall anpassar sin verksamhet
            efter kundernas behov och efterfrågan är en förutsättning för
            att utveckla verksamheten och härigenom kunna skapa meningsfulla
            och utvecklande arbetstillfällen för personer med arbetshandikapp.
            Vidare måste
          </note>
          <note>
            Samhall klara sitt huvuduppdrag att skapa arbetstillfällen åt
            personer med arbetshandikapp med hjälp av ett begränsat ekonomiskt
            statligt stöd.
          </note>
          <note>
            Under senare år har tjänste- och servicearbeten ökat inom Samhall.
            På industrisidan har konkurrensen hårdnat varvid insatser har
            koncentrerats till att dels effektivisera produktionen, dels söka
            nya kunder och marknader.
          </note>
          <note>
            Regeringen har i budgetpropositionen för år 2001
          </note>
          <note>
            särskilt framhållit att affärsverksamheten har blivit och bedöms
            bli av alltmer avgörande betydelse för om Samhall ska kunna erbjuda
            arbete åt personer med arbetshandikapp. På förslag av regeringen
            har därför riksdagen ställt sig bakom ett förslag om att ändra
          </note>
          <note>
            Samhalls bolagsordning till att bolagets syfte ska vara produktion
            av efterfrågade varor och tjänster för att härigenom skapa meningsfulla
            och utvecklande arbeten för personer med arbetshandikapp.
          </note>
          <note>
            I avtalet mellan staten och Samhall regleras att bolaget bör,
            så långt det är möjligt, ta regionalpolitisk hänsyn i samband
            med eventuella omstruktureringar och undvika att lägga ned verksamhet
            på orter med svag arbetsmarknad. Detta måste alltid vägas mot
            uppgiften att kunna skapa meningsfulla arbeten med en långsiktig
            möjlighet till utveckling och med försvarbart ekonomiskt resultat.
          </note>
          <note>
            Vad gäller nedläggningarna i Hoting och Backe hänger de samman
            med en nödvändig koncentration på industrisidan när dessa verksamheter
            flyttas till
          </note>
          <note>
            Hammerdal respektive Ramsele.
          </note>
          <note>
            Vad jag har erfarit innebär denna flytt från Strömsunds kommun
            inte att några personer med arbetshandikapp kommer att sägas upp,
            utan de kommer att erbjudas arbete på andra Samhallsenheter. Vidare
            har
          </note>
          <note>
            Samhall i samverkan med Strömsunds kommuns näringslivsbolag och
            länsstyrelsen anlitat en konsult för att utreda om det finns intresse
            från någon att bedriva verksamhet i Samhalls lokaler i Backe bemannat
            med Samhalls personal.
          </note>
          <note>
            Det kan i detta sammanhang nämnas att i Jämtlands län finns ca
            16 Samhallanställda per 1 000
          </note>
          <note>
            förvärvsarbetande. Riksgenomsnittet är ca 6, och i
          </note>
          <note>
            Stockholm är motsvarande siffra ca 3. Vad gäller
          </note>
          <note>
            Strömsunds kommun så finns där 145 anställda i
          </note>
          <note>
            Samhall, vilket ger en Samhallanställd per 96 invånare, att jämföra
            med genomsnittet för Jämtland med en anställd per 151 invånare.
          </note>
          <note>
            Min bedömning är att Samhall övergripande har lyckats skapa en
            verksamhet med god regional spridning samtidigt som bolaget genomfört
            nödvändiga förändringar av lokalisering av arbetsplatser.
          </note>
          <note>
            Jag finner det därför svårt att hävda att Samhall inte tagit
            ett regionalt ansvar i samband med omstruktureringen i Strömsunds
            kommun, inte minst mot bakgrund av att samtliga anställda erbjuds
            annat arbete inom rimligt pendlingsavstånd.
          </note>
          <note>
            När det sedan gäller den interna och externa kommunikationen
            i samband med verksamhetsförändringar så är det viktigt att Samhall
            har en väl fungerande kontakt med olika berörda intressenter.
            Externt är kontakten med kommuner viktig, och internt innebär
            en väl fungerande intern kommunikation ett sätt att förebygga
            oro bland anställda och underlätta genomförande av nödvändiga
            förändringar.
          </note>
          <note>
            Vad jag har kunnat erfara har Samhalls styrelse nyligen godkänt
            åtgärder för att just utveckla och stärka den koncerngemensamma
            organisationen för kommunikation. Beslutet syftar bl.a. till att
            skapa bästa möjliga förutsättningar för en god extern och intern
            kommunikation kring frågor som rör verksamhetsförändringar.
          </note>
          <note>
            Anf. 170 CAMILLA SKÖLD JANS-
          </note>
          <note>
            SON (v):
          </note>
          <note>
            Fru talman! Jag vill börja med att tacka för svaret.
          </note>
          <note>
            Jag ska också redogöra för syftet med att lyfta ämnet
          </note>
          <note>
            Samhall och regionalpolitik. Vi ska förhoppningsvis ha en öppen
            och lite prövande diskussion och ta vara på erfarenheter ute från
            fältet och också resonera kring hur de erfarenheterna kan vändas
            till någonting konstruktivt.
          </note>
          <note>
            Även om interpellationen tar sin utgångspunkt i
          </note>
          <note>
            Jämtland, om Hoting och Backe, där man har lagt ned verksamhet,
            finns också en generell frågeställning.
          </note>
          <note>
            Det handlar om Samhalls ansvar för arbetshandikappade i kombination
            med det regionalpolitiska ansvaret. Det handlar också om synen
            på Samhall som en del av en lokal arbetsmarknad och Samhall som
            statens representant.
          </note>
          <note>
            Som inledning har vi fått en bakgrundsbeskrivning utifrån regeringens
            och riksdagens perspektiv.
          </note>
          <note>
            Som grund och ytterligare inledning på diskussionen vill jag
            komplettera med exemplet Hoting och Backe, hur det kan se ut och
            belysa de upplevelser och erfarenheter som finns när detta ska
            omsättas i praktiken, dvs. när Samhalls verksamhetsmål möter verkligheten.
          </note>
          <note>
            Hoting och Backe är två orter med hög arbetslöshet. Där för man
            dagligen och stundligen en hård kamp från kommunens och byautvecklingsgruppers
            sida för att få nya arbetstillfällen men också för att få behålla
            de arbetstillfällen som finns.
          </note>
          <note>
            Totalt handlar det om att 54 statliga jobb försvinner. 27 försvinner
            i Hoting. Några försvinner över länsgränsen, och några flyttas
            åtta mil söder ut till
          </note>
          <note>
            Hammerdal. I Backe handlar det om 27 arbetstillfällen. Där stänger
            man en metallverkstad och flyttar verksamheten till Västernorrlands
            län.
          </note>
          <note>
            Visst är det viktigt att poängtera, som Rosengren säger, att
            ingen av de arbetshandikappade förlorar jobbet. Fattas bara annat.
            Men faktum kvarstår att 54
          </note>
          <note>
            arbetstillfällen i dessa områden är mycket, där varje enstaka
            arbetstillfälle är guld värt. Arbetslösheten ligger på 12-13 %.
          </note>
          <note>
            Lägger man till vikande befolkningsiffror och en allmän känsla
            som finns av att alla resurser dras till tillväxtregioner och
            att staten i olika sammanhang sviker blir det än mer starka känslor
            när det just är staten som drar in arbetstillfällen.
          </note>
          <note>
            Dessutom upplever man inte att Samhall har visat något större
            intresse för att hitta alternativ. Det har förts fram officiell
            kritik från flera håll, som varit likalydande, om att Samhalls
            ledning över huvud taget inte har fört några diskussioner med
            lokala representanter och inte försökt hitta andra lösningar innan
            man fattade beslut om nedläggning.
          </note>
          <note>
            Detta gör att befolkningen känner sig dubbelt sviken - både inför
            faktumet med nedläggningen i sig och eftersom man inte har kunnat
            konstatera att den var nödvändig. Man provade ju inte andra lösningar
            före beslutet.
          </note>
          <note>
            Det upplevs som om Samhall till varje pris ska genomföra sina
            planer oavsett reaktioner och oavsett om det hela egentligen är
            nödvändigt eller inte. Detta har vållat mycket stor upprördhet
            i bygden. Det har kallats till protestmöte, fackeltåg, namnunderskrifter
            osv.
          </note>
          <note>
            Jag menar att dessa erfarenheter är viktiga att ta till sig.
            När vi pratar om bygder som balanserar mellan framtidstro och
            framtidspessimism så får inte staten agera på ett sådant sätt
            att man tippar åt fel håll genom att lägga ytterligare sten på
            börda. Därför är det viktigt att man noga tänker igenom hur sådana
            här omvandlingar ska genomföras och att man även funderar vidare
            på hur det regionalpolitiska ansvaret ska se ut.
          </note>
          <note>
            Det vore intressant att höra statsrådets funderingar om hur vi
            kan konkretisera det regionalpolitiska ansvaret och på vilket
            sätt man kan ta till vara erfarenheterna från Jämtland.
          </note>
          <note>
            Anf. 171 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Låt mig börja med att säga att jag självfallet har
            förståelse för den oro som redovisas här.
          </note>
          <note>
            Men jag vill också göra konstaterandet att verksamheten i Hoting
            och Hammerdal under de senaste tre åren har genererat ett underskott
            på 24,2 miljoner kronor. Verksamheten i Backe och Ramsele har
            ett underskott på 3 miljoner kronor. Detta faktum tvingar bolaget
            att se över verksamheten och vidta åtgärder för att minska förlusterna.
            Om man inte gjorde det, och om man inte försökte få omstruktureringar
            och förändringar i samband med så här stora förluster så skulle
            det få väldigt allvarliga konsekvenser för hela idén med Samhall.
          </note>
          <note>
            Jag vill förtydliga det som jag sade tidigare.
          </note>
          <note>
            Samtliga anställda arbetshandikappade erbjuds fortsatt anställning.
            Personalen i Backe omplaceras till
          </note>
          <note>
            Ramsele - avstånd 3,5 mil. Av de 27 anställda i Hoting är 20
            placerade i andra arbeten, dels i Dorotea -
          </note>
          <note>
            avståndet är 2,3 mil - dels i Kyrktåsjö, vilket för flera innebär
            kortare resväg än den nuvarande till Hoting.
          </note>
          <note>
            För sju personer pågår arbete med att finna andra arbeten. Tills
            vidare kommer dessa att genom Samhalls försorg transporteras under
            arbetstid till Hammerdal - ca 8 mil.
          </note>
          <note>
            När det gäller hur man ska klara av frågan om
          </note>
          <note>
            Samhalls lokaler i Backe har man från Samhall tillsammans med
            näringslivsbolaget och länsstyrelsen anlitat en konsult för att
            försöka använda anläggningarna, och då också med den personal
            som finns. Det är ett normalt ansvarstagande, som måste göras.
          </note>
          <note>
            Det talades om att informera och ha en dialog inte minst med
            kommunen och med de anställda. Som jag nämnde i interpellationssvaret
            har Samhalls styrelse gått igenom med den gemensamma koncernorganisationen
            hur man ska hantera de erfarenheter man gjorde i Hoting och Backe.
            Den hantering man gjorde här var inte bra. Det har också företaget
            tagit till sig, och sagt: Nu måste vi ha en helt annan plan för
            hur vi hanterar detta.
          </note>
          <note>
            Anf. 172 CAMILLA SKÖLD JANS-
          </note>
          <note>
            SON (v):
          </note>
          <note>
            Fru talman! Det är bra att man har gjort den erfarenheten. Vikten
            av att detta sker i en dialog kan inte tillräckligt betonas. När
            det t.ex. gäller de siffror som näringsministern tar upp om hur
            verksamheten har gått så ifrågasätts även de lokalt. Man tycker
            sig kunna visa beräkningar som inte alls visar på de här underskotten.
            Det tror jag att man hade kunnat undvika om det hela hade skett
            i en dialog där man hade stämt av och tillsammans gjort någon
            sorts gemensam verklighetsbeskrivning.
          </note>
          <note>
            En slutsats som jag också tycker att man kan dra rent allmänt
            när det gäller Hoting och Backe är att
          </note>
          <note>
            Samhalls referensramar för verksamheten helt och hållet är koncernen.
            Det handlar om koncernen uppifrån - man ser inte sig själv som
            en del i lokalsamhället. På sådana här orter är Samhall centralt.
            Samhall blir mycket synligt, och är en tydlig aktör. Jag tror
            att man t.ex. ska ha flexibilitet när det gäller verksamhetens
            innehåll just för att se sig som en del av lokalsamhället.
          </note>
          <note>
            I Hoting har Samhall uttryckt att koncernen har för mycket trä.
            Det är ett av skälen till att man väljer att satsa på service
            och tjänster. Det är helt i linje med de allmänna riktlinjerna
            osv., så det är ju riktigt utifrån det. Men frågan är om det är
            rätt verksamhetsinriktning i det lokala perspektivet. Hoting ligger
            mitt i ett skogslän där råvaran finns runt knuten. Detta var ett
            exempel där man från lokalt håll menade att det var fullt möjligt
            att fortsätta bedriva inriktningen på trä om man lade ned den
            del som var olönsam. Här skulle Samhall kunna fylla en viktig
            näringspolitisk funktion i ett sammanhang genom en fortsatt utveckling
            av produktion med träråvara. Jag kan inte gå i god för att just
            detta var den bästa lösningen. Men eftersom Samhall inte ser sig
            som en del av lokalsamhället och eftersom man inte har fört någon
            dialog så är det ju inte ens en gång prövat!
          </note>
          <note>
            Ett annat sätt att kunna vidareutveckla Samhalls regionalpolitiska
            målsättning är att fundera på sysselsättningsmålen. Här har visats
            siffror på hur många
          </note>
          <note>
            Samhallanställda det finns per invånare. Man skulle kunna gå
            vidare med det och lägga in ytterligare faktorer som ålder, hälsa,
            arbetsmarknad osv. och få fram regionala sysselsättningsmål som
            knyter an till den lokala arbetsmarknaden. Hade man sådana sysselsättningsmål
            så skulle man förtydliga Samhalls del i och ansvar för lokalsamhället.
            Då räcker det inte med att hänvisa till att de arbetshandikappade
            behåller sina arbetstillfällen, utan då blir det också viktigt
            med en målsättning att det just i Hoting eller just i
          </note>
          <note>
            Backe finns arbetstillfällen för arbetshandikappade.
          </note>
          <note>
            Anf. 173 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Låt mig uttrycka att man inte kan se
          </note>
          <note>
            Samhall som ett näringspolitiskt instrument. Samhall är just
            denna förmåga att ta till sig handikappade så att de ska kunna
            göra meningsfulla arbeten, som också i någon mening konkurrerar
            på marknaden.
          </note>
          <note>
            Därmed kan man säga att Samhall är en svensk uppfinning, om man
            får säga så. Den är helt unik i världen. Man har lyckats väl med
            just detta - det sociala ansvaret och att även kunna göra produkter,
            varor och tjänster som efterfrågas.
          </note>
          <note>
            Att ytterligare stärka befintliga krav på Samhall om att ta regionala
            hänsyn inom sin verksamhet skulle också leda till en mycket besvärlig
            sits i förhållande till EU:s regler om statsstöd. Därav följer
            att vi inte kan använda Samhall som något regionalpolitiskt instrument
            därför att man har svårt med sysselsättningen. För det första
            vore det fel, och för det andra skulle vi få problem med de s.k.
            statsstödsreglerna.
          </note>
          <note>
            Som framgick i mitt interpellationssvar är det 15,6
          </note>
          <note>
            handikappade som sysselsätts i Samhall av 1 000 i
          </note>
          <note>
            Jämtland. Det är det län som har flest. Mycket av detta har självfallet
            byggts upp av arbetsmarknadspolitiska skäl. Jag är en stor tillskyndare
            av Samhall.
          </note>
          <note>
            Men jag vill också säga att ett annat instrument som kanske många
            gånger kan vara bättre är att man tillser att det finns möjlighet
            för många handikappade att få jobb på den öppna arbetsmarknaden
            genom att man ändrar de fysiska förutsättningarna i produktionen
            eller på annat sätt ger stöd. Tanken är att man går in i en handikappads
            situation - det kan gälla fysiskt eller psykiskt handikapp - och
            utvecklar denna genom arbetsträning. Utifrån detta ska den handikappade
            sedan gå ut på den öppna arbetsmarknaden.
          </note>
          <note>
            Man kan alltid diskutera om man har lyckats väl med detta, men
            låt mig helt kort nämna hur Samhall har utvecklats. Antalet anställda
            med arbetshandikapp har sedan år 1980 ökat från 22 550 stycken
            till i dag
          </note>
          <note>
            26 500 stycken. Antalet övergångar sedan år 1980 har ökat från
            1,3 % till drygt 4 % i dag. Och det är positivt. Den externa faktureringen
            har sedan år 1980 ökat från 1,1 miljarder kronor till 5 miljarder
            kronor år
          </note>
          <note>
            1999. Detta innebär att det är 4,5 gånger så mycket.
          </note>
          <note>
            Merkostnadsersättningen har under samma period ökat, så att den
            är 2,3 gånger så stor. Detta har bl.a.
          </note>
          <note>
            inneburit att merkostnadsersättningens andel av de arbetshandikappades
            löner har sjunkit från 170 % år
          </note>
          <note>
            1980 till 88 % i dag. Denna utveckling har varit möjlig tack
            vare en ökad fokus på kostnadseffektiva samt även affärsutvecklande
            metoder. Däri ligger Samhalls styrka, och därför har också Samhall
            överlevt som ett av de, tycker jag, mest progressiva medlen när
            det gäller att kunna hantera de arbetshandikappade.
          </note>
          <note>
            Vi måste se till regionalpolitiken. Vi måste se till att de arbetshandikappade
            får den här träningen och att de får jobb så nära de platser där
            de bor som möjligt. Men det här måste också balanseras med statsstödsregler.
            Och det måste balanseras med det faktum att det viktigaste faktiskt
            är att människor kommer ut på den öppna arbetsmarknaden.
          </note>
          <note>
            Anf. 174 CAMILLA SKÖLD JANS-
          </note>
          <note>
            SON (v):
          </note>
          <note>
            Fru talman! Jag delar fullt och fast synpunkten om att Samhall
            är värdefullt och att det inte minst ur ett internationellt perspektiv
            faktiskt är någonting att vara stolt över. Det är också min uppfattning.
            Men för närvarande har Samhall i Hoting och Backe blivit ytterligare
            ett exempel på motgångar.
          </note>
          <note>
            Självklart kan inte Samhall vara ett uttalat näringspolitiskt
            verktyg. Det kan inte heller vara ett uttalat regionalpolitiskt
            verktyg, men de här inslagen finns i det hela, och det kan man
            inte blunda för. När det gäller det regionalpolitiska ansvaret
            är det också formulerat att man så långt det är rimligt och möjligt
            ska ta ett regionalpolitiskt ansvar. Då menar jag att man bör
            fylla på med att uttala vad man menar med
          </note>
          <note>
            "så långt som möjligt". Vad är det för ambitioner och målsättningar
            man ska ha? I det här fallet har man inte på något sätt kunnat
            redovisa hur man har gjort.
          </note>
          <note>
            På vilket sätt har man så långt det är möjligt tagit ett regionalpolitiskt
            ansvar om man inte ens har fört en dialog med kommunala representanter
            innan man lade ned verksamheten?
          </note>
          <note>
            Jag vill nog ändå hävda att det är bättre att det här ansvaret
            formuleras i en uttalad policy i stället för att det som nu ligger
            som ett underliggande mål som man inte ens behöver visa att man
            har förhållit sig till.
          </note>
          <note>
            Anf. 175 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag har i stort sett ingen annan uppfattning, men
            jag vill ändå vidhålla det som jag har sagt tidigare. Det vill
            jag göra med utgångspunkt i just Hoting och Backe.
          </note>
          <note>
            Faktum kvarstår ändå att det handlar om ett underskott på 24,2
            miljoner kronor. Jag skulle tippa att det i en företagsverksamhet
            i Hoting är väldigt mycket pengar. Det är ett underskott. Det
            måste fyllas ut på något sätt när det gäller Samhalls ekonomi.
            Därtill hade vi ett underskott i Backe på 3 miljoner kronor.
          </note>
          <note>
            Då måste man ju se över verksamheten och fråga sig om det är
            bra och rimligt och därmed få en mer kostnadseffektiv verksamhet.
            Det handlar inte minst också om att få en verksamhet som bättre
            kan möta verksamheten på marknaden.
          </note>
          <note>
            Klart är att ingen av dessa människor har slagits ut. De har
            kvar sina jobb. En del har kortare pendlingsavstånd, och en del
            har längre. De som har långa avstånd får pendla på arbetstid.
            Det är ganska generöst, och det är också rimligt och riktigt att
            man gör så.
          </note>
          <note>
            Man kan sedan titta på regionalpolitiken. Jag tycker ändå att
            man måste påstå att det har hanterats på ett utomordentligt bra
            sätt. Det är klart att huvuduppgiften för Samhall är att tillse
            att de arbetshandikappade får en bra roll, att de utvecklas och
            får rätt till ett jobb. Det är huvudmålet. Självklart måste man
            sedan se vad det här har för regionalpolitiska konsekvenser, hur
            man kan göra osv. av regionalpolitiska skäl. I den ordningen måste
            man ta det. Om man tynger regionalpolitiken för mycket kan man
            ju hamna i den situationen att man glömmer huvudmålet.
          </note>
          <note>
            Tack!
          </note>
          <note>
            Överläggningen var härmed avslutad.
          </note>
          <note>
            19 § Svar på interpellation 2000/01:170 om åkeriernas konkurrensvillkor
          </note>
          <note>
            Anf. 176 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Sten Andersson har frågat mig om jag ämnar vidta
            åtgärder för att den svenska åkerinäringen ska få likvärdiga konkurrensvillkor
            med sina konkurrenter. Frågan är ställd mot bakgrund av att riksdagen
            ställt sig bakom trafikutskottets uppfattning att stöd till svenskflaggade
            färjor bör införas snarast.
          </note>
          <note>
            Till att börja med vill jag säga att regeringen anser det viktigt
            att en livskraftig, effektiv och miljömässigt hållbar svensk transportnäring
            även i framtiden kan fortsätta att verka och utvecklas. Målsättningen
            är att ge svenska transportföretag rimliga konkurrensvillkor gentemot
            företag i andra EU-länder som verkar på den gemensamma transportmarknaden.
          </note>
          <note>
            Inom denna allmänna strävan arbetar regeringen emellertid på
            många olika sätt, beroende på skilda förutsättningar mellan trafikslagen.
            Jag delar Sten
          </note>
          <note>
            Anderssons uppfattning att subventioner till transportföretag
            skapar problem, och därför arbetar regeringen inom EU för att
            statsstöd av denna typ på sikt ska kunna avvecklas.
          </note>
          <note>
            Inom sjöfartsnäringen innebär EU:s nuvarande riktlinjer för statsstöd
            emellertid ett undantag från
          </note>
          <note>
            EU:s konkurrensregler som kommit till för att de europeiska sjöfartsnationerna
            ska ha möjlighet att fortsätta verka på en konkurrensutsatt global
            sjöfartsmarknad. Dessa stödmöjligheter utnyttjas nu av flera av
            våra grannländer.
          </note>
          <note>
            Av bl.a. dessa skäl tillsatte jag en arbetsgrupp vars syfte var
            att göra en total översyn av den svenska lastsjöfartens och färjenäringens
            villkor samt presentera förslag till hur den svenskflaggade handelsflottan
            ska kunna konkurrera på mer likvärdiga villkor med andra EU-länder.
            Arbetsgruppens förslag blev klart i slutet av förra året och är
            nu ute på remiss. Det framgår av budgetpropositionen att regeringen
            har för avsikt att lägga fram förslag om ett nytt stödsystem som
            kan träda i kraft den 1 januari 2002. Huruvida stödet till färjorna
            kan införas tidigare i enlighet med trafikutskottets uppfattning
            är föremål för diskussion inom Regeringskansliet.
          </note>
          <note>
            När det gäller svensk åkerinäring finns det inte inom EU någon
            motsvarande möjlighet att ge direkta statsstöd. Den konkurrens
            som finns på denna marknad är också i allt väsentligt inomeuropeisk.
            Som
          </note>
          <note>
            Sten Andersson säkert känner till har regeringen tagit fram en
            samlad handlingsplan för åkerifrågorna, vilken redovisades för
            riksdagen förra våren. Arbetet med de olika åtgärderna i denna
            plan fortsätter i samarbete med företrädare för branschen. Inte
            minst viktigt är här arbetet inom EU med att skapa enhetlig syn
            på kontroll och tillsyn av regelverket inom den gemensamma transportmarknaden,
            frågor som kommer att behandlas i vår under det svenska ordförandeskapet.
            Tack!
          </note>
          <note type="speaker">
            Anf. 177 STEN ANDERSSON (m):
          </note>
          <note>
            Fru talman! Bakgrunden till den här debatten är självklart den
            debatt som vi hade om färjestöd i slutet av förra året. Det var
            i och för sig en något märklig debatt, eftersom regeringens förslag
            bara stöddes av ett enda parti, nämligen Moderata samlingspartiet.
            De andra ville ha ett annat förslag.
          </note>
          <note>
            Jag vill bara ta upp en sak. Statsrådet säger att det var trafikutskottets
            uppfattning att man skulle tidigarelägga stödet. Det var väl riksdagens
            uppfattning.
          </note>
          <note>
            Det tror jag att jag har förstått rätt.
          </note>
          <note>
            Men i det här sammanhanget har man då sagt att svenska företag
            i allmänhet och transportföretag i synnerhet ska kunna konkurrera
            på lika villkor, främst med övriga EU. Nu är det så att svenska
            åkerier har liknande problem, men de är antalsmässigt fler.
          </note>
          <note>
            Antalet anställda inom åkeribranschen är betydligt större än
            antalet anställda inom sjöfartsnäringen.
          </note>
          <note>
            Orsaken till att det inte är en likvärdig konkurrens är framför
            allt att utländska åkare tack vare att de betalar lägre dieselpriser
            i sina hemländer kan tanka hemma och köra billigt i Sverige och
            därmed vara en svår konkurrent till svenska åkeriföretagare.
          </note>
          <note>
            Nu säger statsrådet att man ska driva den här frågan i EU, men
            jag tror inte att EU-länderna kommer att göra någonting åt detta.
            Det ska ingen inbilla mig, med tanke på de protester vi såg i
            somras och i höstas när det gällde eventuellt ökade dieselpriser
            i vissa
          </note>
          <note>
            EU-länder. Där pratar man i stället om att sänka priserna ytterligare.
            Jag tror inte att vi har någon möjlighet att få en generell sänkning
            inom övriga EU på ett sätt som skulle kunna hjälpa svensk åkerinäring.
          </note>
          <note>
            Jag inser att man inte kan ha direkta statsstöd. Det poängterar
            statsrådet också. Det enda som hjälper, enligt min uppfattning,
            när det gäller att underlätta för svenska åkeriföretag är att
            vi får sänkta dieselpriser i
          </note>
          <note>
            Sverige. Då är min fråga till statsrådet, med tanke på det han
            sagt om att man driver frågan i EU: Är det inte så i verkligheten
            att den enda chans som finns att underlätta för svenska åkeriföretag
            att kunna konkurrera på någorlunda lika villkor är att sänka de
            svenska dieselpriserna?
          </note>
          <note>
            Till sist, fru talman: Hur har det färjestöd som riksdagen beslutade
            om sent i fjol höstas avancerat i regeringens behandling? Kommer
            man att uppfylla det beslut som riksdagen faktiskt kom fram till?
            Det går inte att bara säga att vi ska göra det i oktober eller
            november i år, för då är det ingen ute. Ska beslutet få effekt
            måste det komma under det första halvåret i år.
          </note>
          <note type="speaker">
            Anf. 178 BIRGER SCHLAUG (mp):
          </note>
          <note>
            Fru talman! Det är inte lätt att vara näringsminister. Nu blir
            han anfallen från alla håll här.
          </note>
          <note>
            Det var en intressant fråga som behandlades i interpellationen.
            Men svaret var inte lika intressant, höll jag på att säga.
          </note>
          <note>
            Jag har för Miljöpartiets räkning försökt föra konstruktiva diskussioner
            med Åkeriförbundet om en gemensam hållning som miljörörelsen och
            åkeribranschen skulle kunna enas om. Det fascinerande är att vi
            har lyckats enas på sju viktiga punkter. Jag ska ta upp fyra väldigt
            kort här.
          </note>
          <note>
            Tyvärr är regeringen väldigt sval. Det vi diskuterade med åkeribranschen
            var inte sänkta dieselskatter, utan det var att den svenska regeringen
            skulle arbeta hårt och skoningslöst, höll jag på att säga, åtminstone
            hårt och konsekvent, för att inte stoppa möjligheten att ta beslut
            om lägsta koldioxidskatt med majoritetsbeslut inom EU. Jag vet
            att miljöministern egentligen gillar detta. Margot Wallström är
            väldigt bekymrad över att Sverige bromsar denna utveckling, som
            skulle leda just till en ökad konkurrensneutralitet.
          </note>
          <note>
            En annan sak vi kom fram till tillsammans med åkerinäringen var
            att införa miljörelaterade, rättvisa och konkurrensneutrala kilometeravgifter.
            Vi har diskuterat det förut, näringsministern och jag, för drygt
            en vecka sedan. Då sade näringsministern så klokt att han öppnade
            sina sinnen - jag har läst svaret noga - för just den lösningen:
            att införa kilometeravgifter som slår lika hårt mot polska, lettiska
            och skånska åkare.
          </note>
          <note>
            I dag hörde jag på frågestunden att Kjell Larsson hade mer än
            öppnat sina sinnen. Han tyckte att det här var en förbaskat bra
            idé. Nu undrar jag om de öppna sinnena hos näringsministern har
            lett vidare, så att vi kan få ett positivt besked i dag om att
            den svenska regeringen vill arbeta för införande av kilometeravgifter.
            Det är nämligen konkurrensneutralt.
          </note>
          <note>
            En tredje sak som åkerinäringen och Miljöpartiet skulle kunna
            enas om, och här undrar jag hur regeringen ställer sig, är att
            man löser de sanktionsproblem som finns i dag. I andra länder
            som Tyskland och Frankrike ges polisen möjlighet att på ett betydligt
            rimligare sätt komma till rätta med även utländska åkare som inte
            följer spelreglerna. Det här är bekymmersamt i Sverige, där man
            har en ganska slapp hållning. Spelreglerna drabbar därför de svenska
            åkarna hårdare än andra åkare. Det tycker jag är bekymmersamt.
          </note>
          <note>
            Den fjärde saken som åkeribranschen och Miljöpartiet kom fram
            till gemensamt var att man vid offentlig upphandling ställer miljökrav
            på de drivmedel som används för transporter. Det skulle också
            ge en ökad konkurrensneutralitet i och med att man kan tanka dålig
            diesel på andra ställen osv.
          </note>
          <note>
            Detta är förslag som gynnar miljön och som bidrar till en ökad
            konkurrensneutralitet. Jag tror att
          </note>
          <note>
            Sten Andersson gör det för enkelt för sig. Det intressanta är
            inte att sänka dieselskatterna; det intressanta är att Sverige
            inte medverkar till att lägga ett lägsta golv för koldioxidskatten
            i Europa genom att acceptera majoritetsbeslut. Det är det stora
            problemet.
          </note>
          <note>
            Åkerinäringen och Miljöpartiet brukar vara motpoler i mångt och
            mycket. Men genom konstruktiva diskussioner har vi faktiskt kommit
            fram till att här finns bra lösningar. Nu undrar vi om regeringen
            är villig att haka på de bra lösningarna.
          </note>
          <note>
            Anf. 179 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Låt mig börja med att kort ta upp frågan om sjöfarten.
            Vi har ett stöd, ett s.k. bruttostöd, för sjöfarten, dock icke
            för färjor. Det som hände var att den danska regeringen och flera
            andra regeringar väldigt snabbt beslutade att ge samma stöd för
            färjetrafiken. Då sade vi att vi skulle utreda ett nettosystem,
            dvs. att man tar på inkomstsidan och inte ger pengar på utgiftssidan,
            ett system som de flesta EU-
          </note>
          <note>
            länder har. Detta skulle vi utreda snabbt, och det skulle sedan
            gälla från den 1 januari 2002. Sedan togs det ett initiativ från
            utskottet. Man menade att färjetrafiken då skulle stå utan stöd
            fr.o.m. den 1 januari
          </note>
          <note>
            2001, då Danmark hade infört ett stöd, och att det skulle få
            konsekvenser. Jag tillsatte då en utredning som skulle ta upp
            just de här frågorna. Denna utredning är nu ute på remiss, och
            när den är färdighanterad ska vi återkomma till detta. På det
            sättet behandlas alltså detta i Regeringskansliet. Utredningen
            har letts av f.d. generaldirektören för Sjöfartsverket.
          </note>
          <note>
            När det sedan gäller frågorna om dieselbränsle måste jag här
            hålla med Birger Schlaug. Kostnaden för och skatten på dieselolja
            ligger inte högst i Sverige. I Storbritannien och andra länder
            ligger den högre. Sedan finns det länder som har lägre, men utifrån
            de utredningar och bedömningar som har gjorts av
          </note>
          <note>
            Åkeriförbundet och av oss kan man inte påstå att detta skulle
            få så starkt genomslag. Där det finns stora kostnadsskillnader
            beror de dels på lönerna, dels på arbetstiden och dels, inte minst,
            på en utpräglad social dumpning: Åkeriföretag i Europa använder
            tredjelandschaufförer som får väldigt låga löner och kör väldigt
            många timmar. Det är det vi ska angripa, och det är det som nu
            ligger på mig som ordförande i det sammanslagna transport- och
            telekområdet att hantera. Vi har det på vår agenda. Frankrike
            kom en bra bit på väg under sitt ordförandeskap, och vi ska fortsätta
            med detta.
          </note>
          <note>
            Därmed kan man säga, Birger Schlaug, att här spelar EU en oerhört
            stor roll. Klarar vi inte detta i ett europeiskt samarbete lär
            vi inte heller klara det. Vi jobbar mycket med detta.
          </note>
          <note>
            När det sedan gäller Birger Schlaugs och åkerinäringens anslag
            - jag tror att Birger Schlaug vill hänvisa till sin DN-artikel
            - tycker jag faktiskt att det var imponerande. Jag delar mycket
            av det som stod i artikeln. Men man får dock inte glömma att åkerinäringen
            försöker plocka ett russin här och ett russin där ur bullen. Vad
            regeringen alltid måste göra, till skillnad från ett oppositionsparti
            - eller samarbetsparti, ska jag säga i det här fallet - är att
            stå för en helhet.
          </note>
          <note>
            Vi måste se helheten. Det gör att man inte bara kan ta den biten
            och den biten. Men jag är faktiskt, det vill jag säga till Birger
            Schlaug, imponerad av detta. Jag tycker att det har skett med
            stor framgång, och det finns mycket vi kan ta av det.
          </note>
          <note>
            Vi har nu tillsatt en analys- och arbetsgrupp mellan Närings-,
            Finans- och Justitiedepartementen ihop med Åkeriförbundet. Vi
            har haft fyra sammanträden, och vi betar av punkt för punkt i
            det här programmet.
          </note>
          <note>
            Jag hoppas att det ur detta ska kunna komma någonting som är
            bra, tillsammans med EU-samarbetet.
          </note>
          <note>
            När det sedan gäller kilometeravgifter tycker jag att det är
            spännande. Jag kan med försiktighet i alla fall säga att mitt
            sinne är öppet.
          </note>
          <note type="speaker">
            Anf. 180 STEN ANDERSSON (m):
          </note>
          <note>
            Fru talman! Jag hoppas bara att utredningen om ett färjestöd
            blir klar i god tid före årsskiftet. Annars är det ett slag i
            luften.
          </note>
          <note>
            Det är fortfarande så att det var riksdagen som beslutade och
            inte trafikutskottet. Den arbetsgången har vi i riksdagen.
          </note>
          <note>
            Sedan säger Birger Schlaug att jag gör det enkelt för mig. Det
            gör jag kanske, men jag ska poängtera att när vi hade omröstning
            om medlemskap i Europeiska unionen röstade jag ja. Jag är fortfarande
            anhängare av EU-idén. Men jag måste säga att det har skett vissa
            förändringar som gör att min tilltro till EU
          </note>
          <note>
            inte är lika stark i dag som den var för fem år sedan.
          </note>
          <note>
            Visst kan jag hålla med om att vi ska införa kilometerskatter
            m.m. Men nu har jag lärt mig hur EU
          </note>
          <note>
            fungerar i praktiken. Det är en sak med de fina orden i Bryssel
            och Strasbourg. Det är en annan sak i praktiken. När framför allt
            de tunga länderna i EU blir konfronterade med företag och anställda
            i sina länder är det inte samma höga tonläge. Det är mycket högre
            tonläge vid de stora fina konferenserna än det är ute i verkligheten.
          </note>
          <note>
            Statsrådet säger att skillnaden är löner och arbetstider. Sedan
            kommer Schlaug med en kilometerskatt.
          </note>
          <note>
            Att tänka sig en kilometerskatt inom EU är inte att vara realist.
            I dagsläget är det mycket svårt att föreställa sig att den blir
            verklighet.
          </note>
          <note>
            Att sedan "åkerinäringen + mp = sant", som man skrev på träden
            när man var ung, fast med andra namn så klart, tycker jag är trevligt.
            Men jag tror, precis som statsrådet säger, att man tar russinen
            ur kakan. Jag har också kontakter med åkerinäringen, och man säger
            till mig att det enda som är realistiskt att tro på som en lösning
            i dagens läge är att de svenska dieselskatterna sänks. Det är
            inte från Storbritannien de konkurrerande lastbilsföretagen kommer.
            De kommer från helt andra länder och betydligt närmare Sverige.
          </note>
          <note type="speaker">
            Anf. 181 BIRGER SCHLAUG (mp):
          </note>
          <note>
            Fru talman! Kilometeravgifterna är konkurrensneutrala i och med
            att varje land självt kan avgöra hur hög avgiften ska vara. Alla
            lastbilstransporter får betala lika, oavsett om man är svensk
            eller dansk. Där behövs inget EU-beslut, Björn Rosengren. Det
            behövs inget EU-beslut om att införa kilometeravgifter.
          </note>
          <note>
            Det kan vi göra själva. Det är fullständigt konkurrensneutralt
            och lär inte alls strida mot regelverket.
          </note>
          <note>
            Det finns för övrigt länder som är på väg att införa dem.
          </note>
          <note>
            Sten Andersson sade något om de tunga länderna.
          </note>
          <note>
            Det är inte de tunga länderna, om man med tunga länder menar
            Tyskland och Frankrike, som är bromskloss när det gäller att fatta
            ett majoritetsbeslut om lägsta acceptabla koldioxidskatt. Det
            är de lätta länderna, det lätta landet Sverige som är bromskloss
            i denna fråga. Det är märkligt att Margot Wallström ska behöva
            kritisera den svenska regeringens hållning i den här frågan, att
            det är Sverige och Björn Rosengren som är bromskloss när det gäller
            ett majoritetsbeslut om koldioxidskatt. Detta är ett jäkla stort
            problem. Det är ett problem när man som svensk är ute och åker
            i EU. Jag pratar med folk i miljörörelsen som pekar på den svenska
            regeringen och säger: Har inte ni samarbete med de där konstiga
            figurerna som stoppar sådana här vettiga miljöskatter? Det är
            tragiskt.
          </note>
          <note>
            Sanktionsmöjligheterna skulle jag vilja höra lite mer om, men
            utan att det tar all tid från kilometeravgifterna och koldioxidskatten.
            Vad kommer att hända med sanktionsmöjligheterna? Kommer det att
            bli en skärpning? Det är viktigt för åkerinäringen.
          </note>
          <note>
            Jag är glad att Björn Rosengren fortfarande har öppna sinnen
            när det gäller kilometeravgifterna. Nu har Björn Rosengren också
            lagt till att det är spännande. Den tredje gången jag kommer att
            stå här och älta denna fråga med Björn Rosengren, om någon vecka,
            hoppas jag att det ska bli ännu mer än spännande, t.o.m. ett ja
            till införande av kilometeravgifter.
          </note>
          <note type="speaker">
            Anf. 182 TALMANNEN:
          </note>
          <note>
            Får jag påminna den ärade ledamoten om kammarens språkvårdsregler.
          </note>
          <note>
            Anf. 183 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Får jag börja med att säga att det bedrivs en långtgående
            diskussion om kilometeravgifter i Tyskland och i Holland. Men
            den har också vissa nackdelar, speciellt när det gäller vissa
            näringar. Jag kan tänka mig exempelvis skogsindustrin med långa
            och tunga transporter. Därför bör man ändå föra en diskussion
            om detta.
          </note>
          <note>
            Även om jag är en konstig vad det nu var tycker jag ändå att
            man bör ha en öppen syn, och kilometeravgifter bör vägas mot mycket.
            Men jag vill än en gång säga att jag tycker att det är spännande
            och därför har jag nu en öppen attityd till detta.
          </note>
          <note>
            Men jag vill också säga att den s.k. Trafikbeskattningsutredningen
            bl.a. har till uppgift att utveckla ett mer konkurrensneutralt
            skattesystem för tung trafik i
          </note>
          <note>
            Sverige. Den kommer att tillsättas inom kort. Där kommer just
            frågan om kilometerskatt att prövas. Då får vi en utredning och
            efter det har både regeringen och riksdagen möjligheter att ta
            ställning till detta.
          </note>
          <note>
            Det är väl ett riktigt sätt att arbeta på.
          </note>
          <note>
            När det gäller sanktionsmöjligheter har Vägverket nyligen tittat
            närmare på vad man kan göra inom nuvarande lagstiftning. Vi för
            också en diskussion mellan Justitiedepartementet och Näringsdepartementet
            om hur vi snabbast ska kunna ta körkort och bilar som inte är
            rimliga för transporter. De sanktionsmöjligheterna håller vi på
            med.
          </note>
          <note>
            Jag hoppas att vi kan använda nuvarande lagstiftning bättre.
            Kan vi inte det måste vi se över den och det kommer vi att återkomma
            till.
          </note>
          <note>
            Får jag sedan igen ta upp frågan om dieselskatten.
          </note>
          <note>
            Jag är inte riktigt säker, men jag tror att vi ligger ungefär
            i mitten. Vi har inte den högsta dieselskatten.
          </note>
          <note>
            Det har vi gått igenom väldigt noga. Men när jag för en diskussion
            med åkerinäringen är det klart att dieselskatten betyder mycket.
            Men den betyder en förhållandevis liten del jämfört med andra
            kostnader som åkerinäringen har och som man tycker inte är konkurrensneutrala.
            Jag nämnde några av dem tidigare.
          </note>
          <note type="speaker">
            Anf. 184 STEN ANDERSSON (m):
          </note>
          <note>
            Fru talman! Jag ska bara ge ett exempel på en fråga där EU har
            pratat länge och lovat att man skulle ta bort subventioner. Man
            har pratat mycket länge om varvsstöden. Under den tid som Carl
            Bildt var statsminister ställde jag flera frågor till Per Westerberg,
            som då var näringsminister, om att andra länder hade varvsstöd
            men att Sverige inte hade det. Då sade man, och det har sedan
            upprepats av andra ministrar av annan kulör, att det arbetar EU
            för att ta bort. Det är nu snart tio år sedan och de finns fortfarande
            kvar. De är direkt konkurrenshämmande.
          </note>
          <note>
            Birger Schlaug! Är det verkligen helt konkurrensneutralt med
            kilometerskatt? Om man bara tar hänsyn till åkerierna är det konkurrensneutralt.
            Men om man inte inför en kilometerskatt på t.ex. järnvägstransporter,
            som jag inte kan tänka mig att Schlaug vill, men inför en kilometerskatt
            på lastbilar innebär det att transporter flyttar över till järnvägen.
            Det kan vara bra, Schlaug, ur miljösynpunkt. Men jag tror inte
            att det stärker Schlaugs aktier i åkeribranschen. Det har jag
            mycket svårt att tänka mig.
          </note>
          <note>
            Det är väl ändå så, till slut, Rosengren, att dieselpriserna
            har en rätt hygglig, t.o.m. mycket stor betydelse, sade statsrådet
            i en av sina meningar. Vi ser att utländska åkerier tankar sina
            bilar på andra sidan den svenska gränsen. Man monterar in jättestora
            extratankar så att man kan köra flera vändor i Sverige. Då sparar
            man pengar. Det kan inte svenska åkerier göra.
          </note>
          <note>
            Det är ett problem.
          </note>
          <note>
            Allt tal om EU-överenskommelser till trots, poängen är nog att
            sänka den svenska dieselskatten.
          </note>
          <note>
            Anf. 185 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Om jag får nämna något om varvsstödet så har den
            period som detta var fastställt till avlutats nu. Nu förs det
            en diskussion om avskaffande av varvsstödet och Sverige driver
            väldigt hårt att det ska avskaffas. Jag ska inte gå händelserna
            i förväg här, men jag tror faktiskt att det ändå finns ganska
            goda förutsättningar att få en radikal förändring.
          </note>
          <note>
            När det sedan gäller frågan om kilometerskatten är det klart
            att man då måste ta bort annan skatt. Det ska ju vara neutralt,
            dvs. skatten ska ersätta någon annan skatt. Det gäller fordonskatt
            osv. Sedan ska den vara mer konkurrensneutral i den meningen att
            den som kör längst osv. får betala mer skatt än den som kör lite.
            Det är ju själva tanken. Än en gång: Jag tycker att vi ska ha
            ett öppet sinne för detta utan att säga något mer.
          </note>
          <note>
            När det gäller dieselskatten är det ändå så att det är mellan
            Finland och Sverige som det finns problem.
          </note>
          <note>
            Man tar in dieselbränsle illegalt från Finland. Där har man nu
            gjort så, vilket inte gick tidigare, att tullarna kan gå in och
            beslagta detta på ett helt annat sätt.
          </note>
          <note>
            Eftersom jag nu lever och bor i Norrbotten kan jag bara konstatera
            att detta är ett problem. Men det är mer det här fiskala; att
            man smugglar in. I övrigt tror jag nog inte att man kan säga att
            det är dieselskatten som är problemet. Det är tredjelandschaufförer
            osv.
          </note>
          <note>
            Överläggningen var härmed avslutad.
          </note>
          <note>
            20 § Svar på interpellation 2000/01:181 om myndigheternas kontakter
            med småföretagare
          </note>
          <note>
            Anf. 186 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Karin Falkmer har frågat mig om vilka åtgärder jag
            ämnar vidta för att värna rättssäkerheten och underlätta verksamheten
            för småföretagare som efter bästa förmåga försöker att uppfylla
            sina skyldigheter. Som ett exempel på bristande rättssäkerhet
            nämner Karin Falkmer att en företagare i Hallstahammar tvingats
            betala 1 000 kr i förseningsavgift till skattemyndigheten.
          </note>
          <note>
            Jag kan naturligtvis inte närmare kommentera enskilda fall, men
            allmänt vill jag framhålla hur viktigt det är att företagare bemöts
            med en positiv attityd i sina kontakter med myndigheter och att
            reglerna är rättvisa och tillämpas med förståelse för företagens
            villkor. En sådan attityd påverkar företagsklimatet positivt.
          </note>
          <note>
            Inom Regeringskansliet arbetar vi på flera sätt för att förbättra
            företagsklimatet så att fler stimuleras att starta och driva företag
            eller låta befintliga företag växa. Vårt arbete är till stor del
            inriktat på olika insatser som ska leda till förenklingar för
            företagen och förbättringar av myndigheternas service och information
            till företagare. Även inom EU-arbetet prioriterar vi regelförenklingsarbetet.
          </note>
          <note>
            Jag kan ge några exempel på åtgärder som har beslutats och som
            syftar till att minska det administrativa arbetet för företagare
            i deras kontakter med olika myndigheter:
          </note>
          <note>
            Först vill jag nämna Verket för Näringslivsutveckling, som från
            årsskiftet är inrättat för att främja företagande genom rådgivning,
            finansiering och stöd till näringslivsutvecklande program. Myndigheten
            ska särskilt utgå från företagarnas behov i sin verksamhet.
          </note>
          <note>
            Den s.k. Simplexförordningen innebär att alla regelförändringar
            som övervägs av myndigheter och som kan ha betydelse för små företags
            villkor måste analyseras med avseende på konsekvenserna för dessa.
            I Näringsdepartementet har vi en särskild enhet,
          </note>
          <note>
            Simplexenheten, som ska bevaka och ge kunskaper om hur denna
            granskning ur mindre företags perspektiv bör ske. Konsekvensanalyserna
            ger viktiga underlag för riksdagens beslutsfattande och redovisas
            i alla propositioner som omfattar lagförslag med betydelse för
            företagen. I år kommer vi att arbeta mer aktivt med stöd och råd
            till myndigheterna och det kommer förhoppningsvis att leda till
            enklare regler, men även bidra till den attitydförändring som
            Karin
          </note>
          <note>
            Falkmer efterlyser.
          </note>
          <note>
            För att få direktkontakt med ett urval av småföretagare har jag
            en rådgivargrupp, referensgruppen för entreprenörs- och näringslivsutveckling.
            Gruppen kommer att träffas cirka fyra gånger per år och ska fungera
            som bollplank i olika frågor. Den ska förmedla kunskaper till
            Regeringskansliet om företagarnas vardag. Några av medlemmarna
            i referensgruppen ska ingå i den arbetsgrupp som kommer att arbeta
            med regelförenkling ur de små företagens perspektiv.
          </note>
          <note>
            Mycket har hänt de senaste åren när det gäller företagsklimatet,
            och vi har kunnat glädja oss åt ökande framtidstro och ökat företagande.
            Den positiva utvecklingen av näringslivsklimatet har också bekräftats
            av flera internationella bedömare. Sverige ligger mycket bra till
            på flera områden, t.ex. rankar Merrill
          </note>
          <note>
            Lynch i en rapport Sverige som det land som har högst tillväxtpotential.
          </note>
          <note>
            Samtidigt kan vi konstatera att mycket återstår att göra, bl.a.
            inom regelförenklingsområdet. Att förbättra förutsättningarna
            för ett växande näringsliv är en långsiktig och kontinuerlig process,
            och jag kommer att arbeta vidare med dessa frågor.
          </note>
          <note type="speaker">
            Anf. 187 KARIN FALKMER (m):
          </note>
          <note>
            Fru talman! Jag tackar näringsministern för svaret.
          </note>
          <note>
            Björn Rosengren säger i sitt interpellationssvar att man inom
            Regeringskansliet arbetar på flera sätt för att förbättra företagsklimatet
            så att fler stimuleras att starta och driva företag eller att
            låta befintliga företag växa. Som exempel på åtgärder för att
            åstadkomma detta nämner näringsministern för det första skapandet
            av ett nytt verk, Verket för Näringslivsutveckling.
          </note>
          <note>
            För det andra nämner han skapandet av en enhet inom
          </note>
          <note>
            Näringsdepartementet, Simplexenheten. För det tredje nämner han
            skapandet av en referensgrupp.
          </note>
          <note>
            Att skapa nya grupper, kommittéer och byråkratiska institutioner
            är något av en specialitet inom
          </note>
          <note>
            Näringsdepartementet. Med detta tror man sig uppenbarligen visa
            handlingskraft. Men sådana projekt imponerar inte på vare sig
            mig eller alla de företagare och andra som efterlyser ett bättre
            näringsklimat i
          </note>
          <note>
            Sverige. Det är inte en massa nya löften, kommittéer, grupper
            och fagra formuleringar som behövs. Sådana har sannerligen inte
            saknats under senaste mandatperioden.
          </note>
          <note>
            Den första Simplexenheten havererade och följdes av en omorganiserad
            variant som nu sytts in som en del av Näringsdepartementet. Flera
            års Simplexföljetong har hittills inte lett till att landets småföretagare
            märkt av vare sig lättnader eller minskade regelkostnader.
          </note>
          <note>
            När småföretagargruppen Nybyggarna inom Näringsdepartementet
            startade för två år sedan gjorde näringsministern stort väsen
            av händelsen. I dag har flera ledamöter hoppat av på grund av
            att det blivit så få konkreta förslag. En av ledamöterna i Nybyggarna
            sade så här i Finanstidningen i förra veckan: "Mitt engagemang
            har svalnat en del. Målsättningarna har varit alldeles för otydliga,
            det tar för lång tid. Det har saknats tydliga delmål för arbetet,
            som man kunnat mäta mot och därefter komma vidare ifrån. Det [har]
          </note>
          <note>
            varit en mer politisk process än vad jag hoppades på från början."
          </note>
          <note>
            Det är precis denna grupp, fast under nytt namn, som Björn Rosengren
            nu står här och talar om. Ett projekt som visat sig vara misslyckat
            ges ett nytt namn och lanseras av näringsminister Rosengren som
            en av de huvudsakliga åtgärderna för att få till stånd ett bättre
            företagsklimat.
          </note>
          <note>
            Det har ju dessutom visat sig att flera av ledamöterna i den
            gamla gruppen inte ens vet om att de har blivit överflyttade till
            den nya. En av ledamöterna blev informerad om att han var med
            i den nya gruppen först när en journalist berättade det för honom.
          </note>
          <note>
            Det är alltså en ny grupp, nytt namn och lansering under sedvanligt
            buller och bång. Björn Rosengren -
          </note>
          <note>
            återvinning i all ära men när kommer resultaten? När får vi se
            konkreta förslag från regeringen som underlättar för företagare
            och som förhindrar att småföretagare som sköter sig efter bästa
            förmåga misshandlas av lagar och myndigheter. Vilka förslag kommer
            att komma från regeringen?
          </note>
          <note>
            Anf. 188 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Om jag får börja med den här gruppen, har jag nu
            arbetat som ansvarig för de här frågorna i ungefär en och en halv
            månad. Jag har vidtagit vissa åtgärder där jag har omorganiserat
            detta, utan buller och bång.
          </note>
          <note>
            Det ligger en fara i att utgå från vad som står i tidningarna
            och ta det som fakta. Det är 18 som är utsedda, och 14 har alltid
            deltagit. De som har beklagat sig kraftigt i Finanstidningen har
            aldrig deltagit i arbetet, har inte varit där. Då är det klart
            att man kan ha synpunkter. Det är fakta.
          </note>
          <note>
            De som har deltagit har gjort ett fantastiskt arbete under den
            tiden, och de har kommit med förslag och varit med och sett hur
            de här förslagen har förverkligats. Jag ska ta upp några av dem.
            Där vill jag också nämna att de alla vet att förändringen har
            skett. Det är självklart att de som aldrig har varit där inte
            vet det.
          </note>
          <note>
            Det här arbetet är väldigt långsiktigt - det vill jag betona.
            Man kan inte tro att man förändrar sådana här strukturer, lagar
            och regler över en natt, utan det tar sin tid. Men faktum är att
            nästan inget land i världen har så bra näringsklimat som Sverige
            har. Så är det.
          </note>
          <note>
            Småföretagen utvecklas snabbare än någonsin. Vi ser också hur
            alltfler småföretag växer och alltfler småföretag som andel av
            företagandet i Sverige.
          </note>
          <note>
            Därför kan man inte slänga ut handen och allmänt säga att det
            är ett dåligt företagsklimat i Sverige. Det är ett mycket bra
            företagsklimat i Sverige. Om en del riksdagsledamöter inte uppfattar
            det kan de vända sig till OECD och till de stora, ledande bankerna
            som gör bedömningar, och även till småföretagare. Min ödmjukhet
            ger mig ändock den känslan att det finns mycket mer man kan göra.
            Man kan inte bara allmänt slänga ut handen och svartmåla. Det
            är inte sant. Det är inte jag som säger detta, utan det är de
            som kanske, sett i interpellantens ögon, är mer trovärdiga än
            jag.
          </note>
          <note>
            Då kan man vända sig till dem.
          </note>
          <note>
            När det gäller den kritik som har förevarit vill jag nämna något
            om regelsystemet.
          </note>
          <note>
            Riksskatteverket har ökat öppettiderna på sin servicejour per
            telefon och har nu öppet mellan kl. 18
          </note>
          <note>
            och 22. Riksskatteverket har även utvecklat sina tjänster på
            Internet.
          </note>
          <note>
            Tullverket har kallat till heldagsmöte för att se hur man kan
            skapa förenklingar för småföretagen i utrikeshandeln. Vidare erbjuds
            företag egna kontaktpersoner för tullfrågor i sin region och förbättrad
            telefonservice. Tullinformatörer i varje region arbetar med information
            riktad mot företagen.
          </note>
          <note>
            Kemikalieinspektionen har bildat en informell grupp med företagare
            för att öka dialogen och diskutera förbättringsfrågor. Myndigheten
            ska satsa mer på studiebesök och arbete med ett effektiviseringsprojekt
            på bekämpningsområdet som ska ge bättre besked om handläggningstider,
            kontaktpersoner m.m.
          </note>
          <note>
            Patent- och registreringsverket, PRV, rapporterar löpande till
            departementet om sitt arbete. PRV Bolag i Sundsvall har haft en
            temadag om kundorientering för sin personal. PRV och RSV, Riksskatteverket,
            har vidare arbetat med Kontakt-N, som är en bra gemensam Internetpool.
            Det innebär att man kan få uppgifter bara från Kontakt-N.
          </note>
          <note>
            Jag kan fortsätta med den här listan, men min talartid har gått
            ut. Jag ber att få återkomma i nästa inlägg.
          </note>
          <note type="speaker">
            Anf. 189 KARIN FALKMER (m):
          </note>
          <note>
            Fru talman! Näringsministern påstår att inget land har så bra
            näringsklimat som vi. Men snälla näringsministern! Alla de drabbade
            företagare som kontaktar mig och andra, när och hur ska deras
            verklighet bli bättre?
          </note>
          <note>
            Företagaren i Hallstahammar är inte alls ensam om att känna sig
            misshandlad. Ett annat exempel från mitt län Västmanland är en
            åkeriägare som har ålagts att betala över 30 000 kr i straffavgift
            för en överlast, trots att hans chaufför som körde och lastade
            blev helt frikänd i tingsrätten och åklagaren inte fann något
            fog för att klandra åkeriägaren. Det här är en företagare som
            har drivit sitt företag klanderfritt i mer än 30 år.
          </note>
          <note>
            På skatteområdet finns det en massa småföretagare som råkar illa
            ut. Ett företag betalade in till företagets skattekonto mellan
            jul och nyår, men myndigheten kunde av någon konstig anledning
            inte ta emot inbetalningar mellan den 20 december och den 10
          </note>
          <note>
            januari. Företaget hamnade på grund av myndighetens slarv i en
            karusell med betalningsanmärkningar, som offentliggjordes i Justitia,
            vilket gjorde att företagets kundrelationer skadades.
          </note>
          <note>
            Skattetilläggen används närmast som en inkomstkälla för staten.
            Massor av småföretagare har bekymmer med den frågan.
          </note>
          <note>
            Företagare i Sverige befinner sig alltid i underläge i de här
            frågorna. Även om nu skattefrågorna inte är näringsministerns
            bord, är bemötandet av och attityderna till företagare det i allra
            högsta grad. Det låter så bra när näringsministern pratar vackert
            och säger att han vill framhålla hur viktigt det är att företagare
            bemöts med en positiv attityd i sina kontakter med myndigheterna
            och att reglerna är rättvisa och tillämpas med förståelse för
            företagarens villkor.
          </note>
          <note>
            Men vad ska jag säga till de företagare som känner sig misshandlade
            och som hör av sig till mig? Ska jag säga att det löser sig säkert,
            att Björn Rosengren säger att vi har världens bästa näringsklimat
            och tycker att det är viktigt med positiva attityder och att han
            har döpt om nybyggargruppen? Tror näringsministern att en utsatt
            företagare känner sig lugnare efter det beskedet? Vad konkret
            kommer regeringen att göra för att öka rättssäkerheten för företagarna?
          </note>
          <note>
            Vad kommer regeringen att göra för att gottgöra den skada som
            åsamkats företagaren Ransnäs och hans företag Medanalys genom
            den djupt upprörande behandlingen av det företaget? Utan sakliga
            skäl saboterade och förstörde Socialstyrelsen hela verksamheten
            för företaget Medanalys. Den närmast ansvariga tjänstemannen fick
            lämna sin tjänst, men med en rundhänt fallskärm.
          </note>
          <note>
            Så länge Ransnäs inte har fått upprättelse är det föga trovärdigt,
            näringsministern, med uttalanden om ett gott näringsklimat i Sverige
            och med uttalanden om positiva attityder till företagare.
          </note>
          <note>
            Björn Rosengren! På vilket sätt kommer regeringen att kompensera
            Ransnäs för den katastrof som han och hans företag utsatts för?
          </note>
          <note>
            Anf. 190 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Denna svartmålning gör mig lite betänksam. Det är
            klart att det finns exempel på att företagare inte har fått rätt
            och exempel på att enskilda löntagare och andra inte har fått
            rätt. Men när man ur detta, lite populistiskt, målar upp så svarta
            färger gör det mig betänksam.
          </note>
          <note>
            Jag kan börja med frågan om skatter och skatteavgiften. Som jag
            sade kan jag inte ta upp ett enskilt fall.
          </note>
          <note>
            Om en deklaration kommer in för sent till myndigheten ska förseningsavgift
            påföras. Det gäller inte bara företagare, utan det gäller alla.
            Det saknas betydelse om förseningen uppgår till en dag eller en
            vecka. För att vara säker på att deklarationen kommer in inom
            föreskriven tid bör man skicka in den minst några dagar i förväg.
            Brev som sänds med post utan att vara rekommenderat skickas på
            avsändarens risk.
          </note>
          <note>
            Det är en regel som gäller oss alla.
          </note>
          <note>
            Under särskilda omständigheter kan man bli befriad från förseningsavgift
            trots att deklarationen inkommer för sent, t.ex. om förseningen
            kan antas ha samband med den skattskyldiges ålder, sjukdom, bristande
            erfarenhet eller liknande. Det är en regel som gäller, och ingen
            är undantagen.
          </note>
          <note>
            Att med detta som utgångspunkt säga att Sverige är en bitter,
            mörk organisation för företagande tycker jag är att ta i.
          </note>
          <note>
            Vissa förenklingar har genomförts på skatteområdet, och vi fortsätter
            med den processen. Näringsidkare får göra schablonavdrag för ökade
            levnadskostnader och resor i näringsverksamheten. Det gäller från
            våren 2000. Det är generösare avdragsregler för utgifter vid ombyggnad
            av lokaler i samband med byte av hyresgäst fr.o.m. den 1 januari
            2000. Kapitalförluster på marknadsnoterade delägarrätter får kvittas
            mot vinster på onoterade aktier fr.o.m den 1 januari
          </note>
          <note>
            2001. Kravet på avsättning av egenavgifter i räkenskaperna för
            enskilda näringsidkare som måste lämna årsbokslut slopas fr.o.m.
            den 1 januari 2001.
          </note>
          <note>
            Jag har också en agenda på 12, 13 punkter som handlar både om
            skatter och regler som vi tillsammans går igenom med dessa företagare.
            De kallas lite föraktfullt för en grupp. I denna grupp sitter
            hederliga duktiga företagare och ger mig råd om vad som är viktigast
            och gör en prioritering. Efter den listan arbetar jag. Jag tycker
            att det är ett bra sätt att arbeta på som minister. Jag lyssnar
            på företagarna.
          </note>
          <note>
            Allmänt vill jag ändå uttrycka att vi har ett företagsklimat
            i dag som är avsevärt bättre än vad det var under den tid då interpellantens
            parti satt i regeringen.
          </note>
          <note>
            Men det kan självklart bli bättre, och det är någonting som jag
            arbetar för och som jag hoppas att jag också ska få ett starkt
            stöd för här i kammaren.
          </note>
          <note type="speaker">
            Anf. 191 KARIN FALKMER (m):
          </note>
          <note>
            Fru talman! När jag lyfter fram problem som enskilda företagare
            råkat ut för kallar näringsministern det för svartmålning. Den
            okänslighet som näringsministern visar inför enskilda som inte
            får rätt - när man lyfter fram det kallar näringsministern det
            för populism - tycker jag är djupt oroande. En näringsminister
            i Sverige borde se till den enskilde företagarens rättssituation
            och försöka underlätta för denne.
          </note>
          <note>
            Näringsministern framhärdar i att Sverige har ett gott företagsklimat
            och tycker att mycket är positivt.
          </note>
          <note>
            Jag förstår att en näringsminister vill framstå i skön dager.
            Medveten om hur verkligheten ser ut för många småföretagare beskriver
            jag en del av de konkreta problem och företeelser som jag har
            uppmärksammats på av olika företagare.
          </note>
          <note>
            När jag gick hit gick jag förbi Olle Nymans underbara stridstuppar
            som står i början av rännarbanan.
          </note>
          <note>
            Denna situation påminner något om den situation som dessa två
            tuppar är i, näringsministern. Dessa två tuppar står i sin position,
            oföränderligt.
          </note>
          <note>
            Näringsministern nämnde själv OECD. Det finns en möjlighet att
            lösa upp knutarna oss emellan och låta OECD, vilket vi moderater
            har föreslagit, göra en objektiv granskning av det svenska regelförenklingsarbetet.
            Jag har förståelse för att regeringen inte har tid att ta emot
            alla OECD:s tjänstemän under ordförandehalvåret, men det finns
            inga hinder för att
          </note>
          <note>
            OECD direkt i höst kommer och granskar Sverige.
          </note>
          <note>
            Är regeringen intresserad av detta, vilket man har sagt sig vara,
            finns det inga skäl att förhala frågan.
          </note>
          <note>
            När kommer regeringen att lämna in ansökan om granskning från
            Sverige?
          </note>
          <note>
            Anf. 192 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag undrar vem som är tupp här efter denna debatt
            - om det är interpellanten eller jag.
          </note>
          <note>
            Jag tycker att det är väldigt viktigt att se till de enskilda
            företagen och deras problem, och det är precis vad vi gör. Vi
            har bl.a. gjort en studie och därmed försökt få en samlad bild
            av hur företag upplever myndigheternas information, service och
            tillgänglighet. Detta gjorde vi i slutet av 1999, och vi tänker
            göra en sådan varje år.
          </note>
          <note>
            Jag kan konstatera att knappt sex av tio tillfrågade företagare
            uppger att de har förtroende för den myndighet de intervjuas om.
            Då har vi vidtagit åtgärder. I
          </note>
          <note>
            regleringsbrev och på annat sätt uppmärksammar vi myndigheterna
            på att de inte kan behandla företagen så. Jag gjorde också en
            lista på hur de olika myndigheterna - jag tog Patent- och registreringsverket,
          </note>
          <note>
            Riksskatteverket och Tullen som exempel - numera försöker hantera
            den enskilde företagaren. Det är ett initiativ från Näringsdepartementet.
            Vi tänker göra en sådan studie varje år. Sedan tänker vi påpeka
            olika saker. Vad har ni gjort här? Varför gör ni så? Varför upplever
            företagen detta? Därmed menar jag att vi ändå har tagit de initiativ
            som kan förväntas av oss.
          </note>
          <note>
            Regelförenklingsarbetet har vi självklart ingenting emot att
            OECD studerar. Vi gör själva sådana studier och försöker jämföra
            oss med andra länder. Sverige är med de förändringar som har skett
            ett av de främsta länderna på detta område. Det är Storbritannien,
          </note>
          <note>
            Holland, Danmark och Sverige. Vi har också infört
          </note>
          <note>
            Simplex med erfarenhet från Storbritannien. Om vi ser på andra
            europeiska länder ska vi finna att Sverige även här är ett framstående
            land.
          </note>
          <note>
            Överläggningen var härmed avslutad.
          </note>
          <note>
            21 § Svar på interpellation 2000/01:201 om
          </note>
          <note>
            Botniabanan
          </note>
          <note>
            Anf. 193 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Yvonne Ångström har frågat mig vilka åtgärder jag
            avser att vidta för att garantera rättssäkerhet och offentlig
            insyn i projektet Botniabanan, så att inte Botniabanan AB bakvägen
            tar över myndighetsutövning från Banverket.
          </note>
          <note>
            Bakgrunden till frågan är uppgifterna om att vd:n för Botniabanan
            AB uppmanat anställda inom Banverket att sänka de miljömässiga
            ambitionerna samt att inte föra vidare uppgifter om projektet.
          </note>
          <note>
            Botniabanan är ett projekt för byggande av ny järnväg mellan
            Nyland och Umeå. Enligt det huvudavtal som tecknades år 1997 mellan
            staten och berörda kommuner och landsting har ett gemensamt aktiebolag
            bildats, Botniabanan AB, för att ansvara för att järnvägen byggs
            och finansieras.
          </note>
          <note>
            I huvudavtalet från år 1997 regleras arbetsfördelningen mellan
            Botniabanan AB och Banverket. När det gäller planeringen är det
            Banverket som ansvarar för att erforderliga förstudier och järnvägsutredningar
            görs. Banverket upprättar och fastställer järnvägsplaner samt
            upprättar handlingar och ansöker om övriga tillstånd som kan behövas,
            t.ex. vattendomar.
          </note>
          <note>
            Byggande av en ny järnväg regleras bl.a. i miljöbalken, lagen
            om byggande av järnväg samt plan- och bygglagen. Det är framför
            allt i processen med samråd och offentlig utställning som rätten
            till insyn tillgodoses. Beslut avseende den fysiska planeringen
            av Botniabanan fattas både av demokratiskt utsedda organ, som
            t.ex. när berörda kommuner antar detaljplaner, och av myndigheter.
            Dessa beslut kan överklagas.
          </note>
          <note>
            I lagen om byggande av järnväg föreskrivs att den som avser att
            bygga en järnväg ska upprätta en järnvägsplan. Arbetsfördelningen
            i det aktuella projektet om Botniabanan - nämligen att Banverket
            och inte det gemensamma byggbolaget Botniabanan AB ansvarar för
            att upprätta planerna - bidrar ytterligare till offentlig insyn
            i projektet.
          </note>
          <note>
            Regeringen handlägger för närvarande Banverkets ansökan om tillåtlighet
            enligt 17 kapitlet miljöbalken avseende delar av Botniabanan.
            Regeringen ska pröva om det planerade projektet är förenligt med
            miljöbalkens bestämmelser. Ett tillåtlighetsbeslut kan förenas
            med villkor för att tillgodose allmänna intressen, t.ex.
          </note>
          <note>
            för att skydda miljön mot skador.
          </note>
          <note type="speaker">
            Anf. 194 YVONNE ÅNGSTRÖM (fp):
          </note>
          <note>
            Fru talman! Jag vill tacka näringsministern för svaret, som jag
            faktiskt är ganska nöjd med. Det är en bra beskrivning av hur
            hanteringen av järnvägsfrågorna går till och innehåller egentligen
            inga nyheter.
          </note>
          <note>
            Skälet till min interpellation var, som sägs i svaret, att vd:n
            för Botniabanan AB enligt uppgifter i medierna hade uppmanat anställda
            inom Banverket att lägga locket på beträffande vissa uppgifter.
            Efter den redogörelse som näringsministern har lämnat här utgår
            jag ifrån att det inte kommer att upprepas.
          </note>
          <note>
            Botniabanan är ju av mycket stor betydelse för hela Norrlandstrafiken.
            Som näringsministern vet har bl.a. den regionalpolitiska utredningen
            framhållit vikten av att förstora de lokala arbetsmarknaderna
            och minska pendlingstiderna för människorna. I det sammanhanget
            spelar en snabb järnvägsförbindelse givetvis en väldigt stor roll.
            Jag hoppas därför att regeringens miljöprövning sker så skyndsamt
            som möjligt så att ingen onödig fördröjning uppstår.
          </note>
          <note>
            När det gäller miljön vill jag också passa på att knyta an till
            tågens betydelse för att minska persontrafik och transporter på
            vägarna. Det är ju en fråga som har varit uppe ett flertal gånger
            tidigare under dagens debatter med miljöministern.
          </note>
          <note>
            Margot Wallström redogjorde för sin målsättning i ett TV-inslag
            i går kväll, nämligen att vi ska minska koldioxidutsläppen med
            40 % fram till år 2020. Om det målet ska uppnås måste vi minska
            biltrafiken så mycket som möjligt. Ju fortare Botniabanan blir
            klar att användas, desto bättre är det också ur den synpunkten.
          </note>
          <note>
            Jag vill avsluta med att fråga näringsministern:
          </note>
          <note>
            När kan vi räkna med att miljöprövningen ska kunna vara klar?
          </note>
          <note>
            Anf. 195 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Kompletteringar och sådant är nu på väg in. Regeringen
            ska nu behandla detta. Jag kan inte svara exakt när. Det hanteras
            rent planmässigt.
          </note>
          <note>
            Tanken var att banan skulle vara klar 2005 enligt huvudavtalets
            tidsplan, men troligen kommer det att ta ett eller två år längre.
            Det beror på att den äldre delen Arnäsvall-Husum planerades efter
            den äldre lagstiftningen. Där pågår också bygget för fullt. Men
            nu när miljöbalken har kommit ska det prövas enligt det regelverket,
            och då tar det längre tid.
          </note>
          <note>
            En sådan här järnväg gör ju ingrepp i naturen. Det finns självfallet
            synpunkter på hur man ska dra den etc. Då tycker jag att det är
            bra att man gör en miljöprövning som tar lite längre tid. Järnvägen
            ska antagligen vara där i många år - både 50 och 100 år får vi
            hoppas. Då tycker jag att vi får ta detta.
          </note>
          <note>
            Jag vill också säga att järnvägen har en väldigt stor betydelse,
            inte minst i Norrland, när det gäller miljö, trafiksäkerhet och
            effektivitet. Det handlar om mycket tungt gods. Transporterna
            på järnväg minskar kraftigt i Sverige och övriga Europa och transporter
            på lastbilar tar över mer och mer. Om vi ska lyckas att föra över
            alltfler transporter från lastbilar måste vi dels bygga ut järnvägen,
            dels göra den mer effektiv och dels tillse att vi öppnar järnvägsmarknaden
            för konkurrens så att svenska tågsätt kan gå igenom
          </note>
          <note>
            Tyskland och Frankrike. Det ska inte finnas några hinder på grund
            av banavgifter och inte heller några tekniska eller t.o.m. politiska
            hinder när det gäller möjligheterna att köra på järnväg.
          </note>
          <note>
            Jag delar helt den uppfattningen. Jag tycker att
          </note>
          <note>
            Botniabanan är ett exempel på hur vi kan tillse att vi får en
            bättre miljö.
          </note>
          <note type="speaker">
            Anf. 196 YVONNE ÅNGSTRÖM (fp):
          </note>
          <note>
            Fru talman! Jag kan bara stryka under mycket av det som näringsministern
            har sagt här. Jag tror att vi är väldigt överens inom alla partier
            att vi vill ha bättre järnvägar och fler järnvägar. Även om vi
            nu har en ny lagstiftning, som jag har full förståelse för att
            vi givetvis ska följa, hoppas jag att det inte drar ut alltför
            långt i tiden.
          </note>
          <note>
            Sedan vill jag också understryka det sista som näringsministern
            var inne på, nämligen att vi ska försöka att så fort som möjligt
            göra det möjligt att bedriva tågtrafik enklare nere i Europa.
            Jag har fått en föredragning av bl.a. skogsnäringen att det är
            ett stort hinder ute i Europa i dag att man inte har gemensamma
            regler, och ibland inte ens gemensamma bredder på spåren. Det
            hör egentligen inte riktigt till den här interpellationen, men
            jag tycker att det var bra att näringsministern lyfte fram det.
          </note>
          <note>
            Anf. 197 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag ska väldigt kort gå igenom hur planeringsprocessen
            för järnvägar ser ut. Det är faktiskt ganska komplicerat, men
            det finns en bakgrund till detta.
          </note>
          <note>
            Först ska man göra en förstudie, och den svarar på frågan om
            vad som behöver göras.
          </note>
          <note>
            Sedan ska man göra en järnvägsutredning, och den svarar på frågan
            om hur man kan lösa problemet.
          </note>
          <note>
            Sedan ska man göra en järnvägsplan. Den svarar på frågorna om
            var och vilken mark som behövs.
          </note>
          <note>
            Sedan ska man göra en bygghandling, och den svarar på frågan
            om hur man bygger i detalj.
          </note>
          <note>
            Vilka beslut som sedan fattas formellt i den här planeringsprocessen
            är beslut om betydande miljöpåverkan. Det är länsstyrelsen som
            fattar det på grundval av den här förstudien.
          </note>
          <note>
            Det är en tillåtlighetsprövning som regeringen gör på grundval
            av järnvägsutredningen.
          </note>
          <note>
            Det är fastställelsebeslut som Banverket fattar på grundval av
            järnvägsplanen.
          </note>
          <note>
            Det är övriga tillstånd för byggstart, bygglov, vattendomar etc.
          </note>
          <note>
            Det tar tid. Det är rimligt att det tar tid också, eftersom man
            gör stora sår i naturen. Man måste väga kostnader och effektivitet
            mot miljön. Men det är ingenting som är så miljöeffektivt som
            tåg och järnvägar om man jämför med de alternativ vi har, som
            oftast är tunga lastbilar.
          </note>
          <note type="speaker">
            Anf. 198 YVONNE ÅNGSTRÖM (fp):
          </note>
          <note>
            Fru talman! Det var säkert bra för oss som är här att få den
            här redogörelsen. Dessvärre är vi ganska få, men jag hoppas att
            det är några som läser protokollet.
          </note>
          <note>
            Jag kan bara instämma och säga att jag förstår att det här är
            nödvändigt. Men samtidigt är det väldigt angeläget att man inte
            fördröjer processen onödigtvis.
          </note>
          <note>
            Det finns vissa grupper som tycker att det vore väldigt bra om
            det här projektet stoppas och inte blir av.
          </note>
          <note>
            Bland dem finns faktiskt vissa "miljövänner". Jag tycker att
            det vore väldigt synd om de, som har väldigt specifika intressen
            när det gäller fågelområden och annat, skulle fördröja eller försvåra
            detta på ett onödigt sätt. Förhoppningsvis kan vi se fram emot
            att få prova den här banan år 2006.
          </note>
          <note>
            Anf. 199 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! I den diskussion och den överenskommelse vi har med
            Miljödepartementet som exklusivt handlägger miljöfrågorna är vi
            överens om att de ska arbeta med förtur i denna fråga.
          </note>
          <note>
            Här handlar det återigen om balans mellan fåglar och andra djur
            och järnvägens framkomlighet. Vi kommer att lyckas bygga ut banan,
            och vi kommer att hålla oss ungefär till den tid som är planerad.
          </note>
          <note>
            Överläggningen var härmed avslutad.
          </note>
          <note>
            22 § Svar på interpellation 2000/01:111 om programverksamheten
            inom kriminalvården
          </note>
          <note type="speaker">
            Anf. 200 Justitieminister THOMAS BODSTRÖM (s):
          </note>
          <note>
            Fru talman! Jeppe Johnsson har frågat mig vilka åtgärder jag
            ämnar vidta för att tiden i fängelse bättre ska kunna användas
            till rehabilitering så att den dömde inte återfaller i brott eller
            missbruk.
          </note>
          <note>
            Ett fängelsestraff utgör först och främst samhällets reaktion
            på ett begånget brott. Men det är självklart att tiden i anstalt
            också ska användas för att påverka de intagna att upphöra med
            kriminalitet och droger.
          </note>
          <note>
            Jeppe Johnsson tar särskilt upp kriminalvårdens verksamhet med
            brotts- och missbruksrelaterade program. Detta är en mycket viktig
            del i kriminalvårdens bekämpning av narkotikamissbruket och därmed
            också av brottsligheten. Det stämmer att programmen minskat i
            omfattning de senaste åren. Det har flera förklaringar. Arbetet
            med att höja kvaliteten i programverksamheten har inneburit att
            en del program som inte hållit måttet har lagts ned. Ekonomiska
            överväganden har också påverkat situationen. Men man måste komma
            ihåg att det är kvaliteten och inte kvantiteten som är det viktiga
            i sammanhanget. Inom kriminalvården pågår just nu ett omfattande
            arbete för att utveckla programverksamheten. Bl.a. arbetar man
            med att ta fram nationella program som är vetenskapligt förankrade
            och utvärderade. På sikt kommer det att leda till en mycket bättre
            och effektivare programverksamhet på våra anstalter.
          </note>
          <note>
            Jeppe Johnssons fråga är emellertid bredare än så.
          </note>
          <note>
            Den gäller åtgärder inom kriminalvården för att förhindra att
            de dömda återfaller i brott och missbruk. I
          </note>
          <note>
            det sammanhanget är det viktigt med ett bra stöd till de intagna
            som själva vill förändra sin situation. Jag har därför bl.a. inlett
            en diskussion med kriminalvården om att utöka antalet narkotikafria
            anstalter/avdelningar.
          </note>
          <note>
            För att öka de intagnas möjligheter att leva laglydigt efter
            frigivningen är det inte minst viktigt att de erbjuds utbildning
            och arbetsträning under sin anstaltstid. Regeringen har i budgetpropositionen
            slagit fast att utgångspunkten ska vara att alla som har behov
            av det ska kunna få grundskole- och gymnasieutbildning. Arbetsdriften
            ska också vara meningsfull och anpassad efter de intagnas behov.
          </note>
          <note>
            En annan viktig sak är att frigivningen förbereds på ett bra
            sätt. I en nyligen överlämnad lagrådsremiss har regeringen föreslagit
            förbättringar när det gäller själva övergången från anstalt till
            frihet. Särskilt för långtidsdömda är det viktigt att den övergången
            kan ske successivt. Därför föreslås bl.a. att det ska bli möjligt
            att i vissa fall - som ett led i frigivningsförberedelserna -
            verkställa den sista tiden av ett långt fängelsestraff med s.k.
            fotboja. Inom kriminalvården förbereder man sig just nu för att
            kunna starta försöksverksamheten den 1 oktober - om riksdagen
            antar regeringens förslag.
          </note>
          <note>
            När det gäller att påverka de intagna till förändringar spelar
            givetvis kriminalvårdens personal en mycket central roll. Personalen
            har också ett ansvar för att förmedla kontakter mellan den intagne
            och olika myndigheter och organisationer i samhället.
          </note>
          <note>
            Kontakter som innebär att positiva sociala nätverk upprätthålls
            och byggs upp måste också uppmuntras.
          </note>
          <note>
            Det är viktigt att personalen får den kunskap och de verktyg
            den behöver för att kunna göra ett bra jobb.
          </note>
          <note>
            När regeringen har föreslagit att kriminalvården ska få ett budgettillskott
            från och med år 2001 är ett av skälen till det att förbättra möjligheterna
            till kompetensutveckling för personalen.
          </note>
          <note>
            Kriminalvårdens återfallsförebyggande arbete måste alltså präglas
            av en helhetssyn. Brotts- och missbruksrelaterade program, utbildning,
            arbete, social färdighetsträning och frigivningsförberedelser
            utgör alla viktiga delar i det arbetet. Självklart är målet också
            att anstalter och häkten ska hållas fria från narkotika.
          </note>
          <note type="speaker">
            Anf. 201 JEPPE JOHNSSON (m):
          </note>
          <note>
            Herr talman! Först vill jag tacka justitieministern för svaret.
            Jag kan samtidigt konstatera att vi i stort sett är överens om
            det jag påstår i min interpellation.
          </note>
          <note>
            Kriminalvården har rustats ned kraftigt under de senaste åren.
            Budgetarna för kriminalvården har innehållit vackra ord och höga
            ambitioner men varit ganska tunna när det gäller tillräckliga
            resurser.
          </note>
          <note>
            Ambitionen har inte kunnat förverkligas när det gäller vare sig
            programverksamheten eller grund- och fortbildning för personalen.
            Klienterna på landets olika fängelser, häkten och frivårdsområden
            har på olika sätt blivit mer svårhanterliga. Det handlar om fler
            långtidsdömda, grövre brott och ökat antal psykiskt störda.
          </note>
          <note>
            Narkotikasituationen har försämrats med en ökad andel narkotikamissbrukare
            bland såväl fängelsedömda som ute i frivården.
          </note>
          <note>
            Platsbristen har varit stor inte minst på flera av våra häkten.
            Hot och våld både mellan ingtagna och mot personalen har ökat.
            I flera fall har personalen hotats, beskjutits och misshandlats
            även utanför anstalten.
          </note>
          <note>
            Fru talman! Justitieministern anger som en förklaring till neddragningen
            av programverksamheten att en del av programmen inte höll tillräckligt
            hög kvalitet. Men neddragningarna har varit kraftiga även när
            det gäller s.k. § 34-placeringar. Såvitt jag kan förstå är det
            inte den dåliga kvaliteten som ligger bakom denna neddragning.
          </note>
          <note>
            Neddragningar har också uppmärksammats i regeringens budgetproposition
            för 2001 där man faktiskt konstaterar att antalet § 34-placeringar
            har dragits ned.
          </note>
          <note>
            Fru talman! På Karlskronaanstalten finns numera
          </note>
          <note>
            55 platser. Under år 2000 hade man där 145 dygn med § 34-placeringar.
            Året innan var antalet vårddygn för § 34-placeringar ungefär 1
            350. Det har alltså skett en oerhörd neddragning år 2000.
          </note>
          <note>
            Det är inte så att det är vårdbehovet som har minskat, utan det
            är den ekonomiska verkligheten som har tvingat fram den här försämringen.
            Detta är den verklighet man ständigt brottas med ute på våra häkten,
            anstalter och frivårdsområden. I budgetpropositionen för år 2001
            skriver regeringen:
          </note>
          <note>
            Regeringen vill understryka vikten av att arbetet med att bekämpa
            narkotikamissbruket får fortsatt hög prioritet.
          </note>
          <note>
            Det kan ju faktiskt kännas som ett hån mot dem som har sitt dagliga
            arbete inom kriminalvården.
          </note>
          <note>
            I svaret skriver också ministern att det är viktigt att utöka
            antalet narkotikafria anstalter och avdelningar och att det är
            viktigt med ett bra stöd till dem som själva vill förändra sin
            situation. Jag delar ministerns uppfattning. Men under de senare
            åren har verkligheten gått i helt motsatt riktning mot vad jag
            och ministern tycker är bra och riktigt. Och det är ministerns
            parti som har haft ansvar för kriminalvården.
          </note>
          <note>
            Jag tar åter Karlskronaanstalten som exempel eftersom jag känner
            till den anstalten ganska väl, men vardagen inom kriminalvården
            är likartad över hela landet. I Karlskrona tvingades man för två
            år sedan att stänga sin motivationsavdelning på grund av besparingsskäl.
            Avdelningen har fungerat väl. Den innehöll tolv platser. Jag var
            i kontakt med anstalten senast i går. Man har möjlighet att med
            kort varsel åter öppna motivationsavdelningen. Kostnaderna för
            att driva avdelningen beräknas till mindre än 2 miljoner kronor
            på ett år. Det finns alltså möjligheter att snabbt komma till
            rätta med problemet.
          </note>
          <note>
            Är ministern beredd att ge ledning och personal på Karlskronaanstalten
            och många andra anstalter klartecken att åter öppna sina motivationsavdelningar?
          </note>
          <note type="speaker">
            Anf. 202 RAGNWI MARCELIND (kd):
          </note>
          <note>
            Fru talman! Justitieministern har vid ett antal tillfällen kallat
            regeringens 270 miljoner till kriminalvården år 2001 för en stor
            satsning. Min fråga till justitieministern här i kväll är: Anser
            justitieministern att det här är en stor satsning på kriminalvården
            som kommer att räcka för att lösa dess problem? För mig går inte
            ekvationen ihop. Jag ska förklara mig lite kort under de här flyende
            minuterna.
          </note>
          <note>
            Precis som Jeppe Johnsson sade har kriminalvården de senaste
            åren inte varit ett prioriterat och uppmärksammat område. Tvärtom
            har det under 90-talet gjorts besparingar som motsvarar ca 400
            miljoner.
          </note>
          <note>
            Och vad är resultatet? Jo, det är överfyllda häkten, för stora
            avdelningar, färre personal, stängda motivationsavdelningar och
            tillbakadragna motivations- och behandlingsprogram. I dag deltar
            bara 30 % i motivationsprogrammen.
          </note>
          <note>
            I samband med vårpropositionen aviserade kriminalvården att man
            var i en oerhörd kris. Man sade: Vi kommer att få ett underskott
            under 2000 på 240 miljoner. Men regeringen fullständigt blundade
            för detta nödrop från kriminalvården.
          </note>
          <note>
            Ändå säger regeringen, när man nu satsar 270
          </note>
          <note>
            miljoner, att det ska räcka till 66 nya platser, utökad programverksamhet
            med ett hundratal nya platser och kraftfulla insatser för att
            bekämpa narkotikan på anstalterna. Då vet vi att underskottet
            vid årets slut var ca 190 miljoner. Det fanns alltså kvar 80-90
            miljoner som ska räcka till alla de fina förslag som regeringen
            lägger fram i höstens budget.
          </note>
          <note>
            Enligt Stig Fjärstedt, planeringschef vid kriminalvården, måste
            man nu för att täcka underskottet för
          </note>
          <note>
            2000 lägga tillbaka 175 miljoner av de pengar man får för 2001.
            Man säger: Vi klarar inte av att genomföra det fina som också
            justitieministern har sagt i ett antal intervjuer: säkrare och
            mindre avdelningar, fler platser, bättre motivationsavdelningar,
            bättre motivationsprogram, etc. Jag skulle vilja fråga justitieministern
            om han verkligen menar att de ca 90 miljonerna ska räcka eller
            om han avser att försöka åtgärda kriminalvårdens ekonomiska problematik.
          </note>
          <note>
            Jag tycker att det är beklagligt att regeringen försöker blunda
            för kriminalvårdens behov år ut och år in. Det är beklagligt att
            den här verksamheten, bland så många verksamheter, ska hänvisas
            till att leva på lån. Det är vad som händer.
          </note>
          <note>
            Jag frågade Fjärstedt i utskottet: Vad händer nu då, när det
            inte finns pengar? Han svarade: Vi måste be om att få utöka anslagskrediten
            för att vi ska kunna klara planeringen.
          </note>
          <note>
            Vilken planering blir det, vilken strategi och vilka målsättningar
            kan man lägga in i en planering när man måste göra den på lånta
            pengar?
          </note>
          <note>
            Jag skulle vilja fråga justitieministern en sista rak fråga:
            Är det justitieministerns uppfattning att kriminalvården ska behöva
            arbeta på lån?
          </note>
          <note>
            Jag har besökt de stora anstalterna Hall, Kumla,
          </note>
          <note>
            Skogome, Tidaholm, Österåker, anstalten i Gävle osv.
          </note>
          <note>
            Alla, från personalen till dem som sitter inne på anstalten,
            säger: Vi vill inte ha det så här. Vi klarar inte av den här arbetssituationen.
            De som sitter inne säger:
          </note>
          <note>
            Vi önskar att vi fick starta fler motivationsavdelningar. Är
            det i linje med den politik som justitieministern vill driva inom
            kriminalvården framöver?
          </note>
          <note type="speaker">
            Anf. 203 GUNNEL WALLIN (c):
          </note>
          <note>
            Fru talman! Domen är straffet, och anstaltsvistelsen ska vara
            rehabilitering för att man helst inte ska återkomma till anstalten.
          </note>
          <note>
            Jag kan instämma i mycket av det som Jeppe
          </note>
          <note>
            Johnsson och Ragnwi Marcelind har sagt vad gäller resurser. Det
            behövs faktiskt resurser för att rehabilitera. I dag har besparingarna
            gnagt ända in på bara skinnet. Det är till största delen bevakning
            man arbetar med.
          </note>
          <note>
            Då är det inte så konstigt att återfallsprocenten stiger kraftigt.
          </note>
          <note>
            Jag vill ta upp ett par saker av det som nämns i svaret.
          </note>
          <note>
            Det gäller utbildningen och att man ska satsa på grundskola och
            gymnasieutbildning. Alla som har behov ska kunna få utbildning.
            Av de ungdomar som är dömda är det nästan ingen som har gått ut
            grundskolan. Man har inte den kompetensen.
          </note>
          <note>
            Ser man på utbildningen på anstalterna i dag finner man att man
            nästan helt har upphört med svenskundervisningen. Har man inte
            svenskundervisning är det ju svårt att bedriva grundskole- och
            gymnasieutbildning.
          </note>
          <note>
            Hur ser justitieministern på den saken?
          </note>
          <note>
            Så till narkotikafrågan. Vi har ju tidigare debatterat § 34-frågan.
            I handlingarna till kriminalvårdsnämnden skriver man att det är
            resursbrist. Det tycker jag är bekymmersamt.
          </note>
          <note>
            En stor del av kriminaliteten orsakas ju av narkotikan. Om man
            inte kan behandla det och komma till rätta med detta är det svårt
            att komma till rätta med återfallsproblemet i kriminalvården.
          </note>
          <note>
            Vilken anstalt är narkotikafri? Finns det någon sådan?
          </note>
          <note>
            Jag skulle särskilt vilja lyfta fram situationen på kvinnoanstalterna
            när det gäller narkotikaproblemet.
          </note>
          <note>
            Man har en mycket speciell situation att hantera för att komma
            till rätta med de stora problem som finns på just de anstalterna.
          </note>
          <note>
            När det gäller resurser säger man att man ska återkomma om det
            behövs, för att det här är en viktig fråga. Men det är ju viktigt
            att man har långsiktighet även i kriminalvården och inte får löfte
            om en sak i taget. Man måste ju kunna planera långsiktigt även
            för att kunna behålla personal som vågar satsa på detta.
          </note>
          <note type="speaker">
            Anf. 204 Justitieminister THOMAS BODSTRÖM (s):
          </note>
          <note>
            Fru talman! Först vill jag säga att jag delar Gunnel
          </note>
          <note>
            Wallins uppfattning att straff är en sak, men att tiden på anstalten
            är rehabilitering för att man ska kunna återanpassas till samhället.
          </note>
          <note>
            Jag vill försöka ge ett gemensamt svar.
          </note>
          <note>
            Det är riktigt att det har dragits ned under många år - sedan
            1994, tror jag. Det är inte bara inom kriminalvården, som alla
            känner till, utan inom många andra viktiga områden såsom skola
            och vård och andra delar av samhället. Det har varit nödvändigt
            för att få balans i den svenska ekonomin.
          </note>
          <note>
            Det har lyckats, och nu blir det tillskott till skola och vård,
            och också till kriminalvården med de 271
          </note>
          <note>
            miljoner som framgår av budgetpropositionen. Det är naturligtvis
            inte önskvärt att en myndighet i första hand ens ansöker om anslagskredit,
            men det är ju inte något alldeles ovanligt. Tanken är naturligtvis
            att den ekonomiska situationen ska bli sådan att ingen myndighet
            ska behöva leva på anslagskredit.
          </note>
          <note>
            När det gäller programverksamheten är det riktigt att den tidigare
            har minskat, delvis för att man har satsat mer på kvalitet. Men
            man har också tidigare dragit ned på narkotikaplatserna. Men jag
            vill erinra om att antalet särskilda platser för narkotikamissbrukare
            nu är oförändrat sedan 1998. Jag kan inte svara för just Karlskrona,
            men jag kan berätta att jag för fem timmar sedan träffade Bertel
            Österdahl och diskuterade budgeten och situationen på fängelser.
            Vi utbytte idéer, bl.a. just tanken om fängelser som ska arbeta
            på ett annat sätt där det ska vara möjligt att vara för dem som
            är mest motiverade, och där man kanske ska ha en annan sorts behandling.
          </note>
          <note>
            Detta ska förstås inte innebära att man inte satsar på narkotikafria
            fängelser på andra håll. Jag tror att det är viktigt att fortsätta
            arbetet med att finna platser för dem som är särskilt motiverade.
            Det är en svår situation ändå att bli av med sitt narkotikamissbruk,
            och det gäller inte minst dem som är i den situationen.
          </note>
          <note>
            Om jag inte har missuppfattat det är just Halmstad exempel på
            en narkotikafri anstalt. Det finns ett antal till där det finns
            särskilda avdelningar som är helt narkotikafria.
          </note>
          <note type="speaker">
            Anf. 205 JEPPE JOHNSSON (m):
          </note>
          <note>
            Fru talman! Jag vill haka på frågan om § 34. Det må vara att
            programverksamheten inom fängelser och frivård har dragits ned
            därför att de kanske inte höll den kvalitet man skulle önska.
            Jag hoppas att de kommer i gång framöver.
          </note>
          <note>
            Då räcker inte den ambition som regeringen hittills har visat
            i budgeten.
          </note>
          <note>
            En sak kommer vi inte ifrån. Jag vet inte om regeringen och justitieministern
            anser att nuvarande § 34-
          </note>
          <note>
            placeringar är värdelösa. Där har också skett en kraftig neddragning.
            Det skrev regeringen själv i sin budget.
          </note>
          <note>
            Jag pratade för någon timme sedan med en kvinna från Blekinge
            vars bror har hamnat i kriminalvård och narkotikamissbruk. Han
            hade nu efter väldigt många år i svängen lyckats få en § 34-placering.
            Hon som har varit hans närmaste under alla de här åren, uttryckte
            sig så här: Gå och köp en lott. Du är född med tur just i dag.
          </note>
          <note>
            Det är riktigt som justitieministern att neddragningarna började
            1994, när justitieministerns parti tog över.
          </note>
          <note>
            Justitieministern skriver den 15 november i ett svar på en fråga
            från mig: Kriminalvården kommer nästa år att tilldelas ett ekonomiskt
            tillskott. Jag anser att kriminalvården härigenom bör ha bättre
            resurser att utveckla verksamheten och förse sin personal med
            de verktyg och den kunskap som de behöver för att kunna utföra
            sitt arbete på ett målinriktat sätt.
          </note>
          <note>
            Jag kan hålla med justitieministern om att det naturligtvis blir
            bättre om man får resurser. Precis som min kollega Ragnwi Marcelind
            här förklarade, påminner det stora tillskott som många socialdemokrater
            var ute och pratade om, mycket om vanten som bidde en tumme. Skalar
            man bort allt som går väck, är det inte mycket kvar.
          </note>
          <note>
            Den ambitionsökning som ska genomföras för de här pengarna vill
            jag påstå också är en besparing, om man ska lyckas med alla platsökningar,
            vidareutbildningar osv.
          </note>
          <note>
            Fru talman! I kriminalvårdens budgetunderlag skriver styrelsen,
            inklusive dess tre socialdemokratiska ledamöter:
          </note>
          <note>
            Kriminalvårdsstyrelsen bedömer att anslaget D 1
          </note>
          <note>
            Kriminalvården behöver höjas med sammanlagt omkring 300 miljoner.
            Kriminalvårdsstyrelsen bedömer vidare att anslaget behöver höjas
            redan år 2000 med
          </note>
          <note>
            150 miljoner kronor.
          </note>
          <note>
            Det kan inte ha varit okänt för regeringen att behovet var stort.
            Det går inte att säga att man inte visste detta. Majoriteten i
            kammaren och regeringen kan inte likt Pontius Pilatus två sina
            händer och säga:
          </note>
          <note>
            Det visste vi inte.
          </note>
          <note>
            Om man hade läst årsredovisningen för kriminalvården för år 1999
            innan man fattade beslut här i kammaren hade man kunnat ta till
            sig följande sanning. Jag avslutar mitt inlägg med att läsa hur
            generaldirektören avslutar sin summering. Jag tycker att det är
            bra att ministern i dag har träffat generaldirektör Bertel Österdahl,
            för jag utgår från att denne har talat om hurdan verkligheten
            är. Det är min uppfattning att han brukar göra det. Så här skriver
            Bertel
          </note>
          <note>
            Österdahl:
          </note>
          <note>
            "Sammanfattningsvis kan år 1999 beskrivas som ett år där en positiv
            utveckling av verksamheten har brutits och kriminalvården på ett
            olyckligt sätt kommit i fokus som negativt påverkar våra möjligheter
            till en fortsatt utveckling mot en öppen och återanpassningsfokuserad
            kriminalvård."
          </note>
          <note>
            Fru talman! Förebyggande åtgärder är naturligtvis det bästa för
            att människor inte ska hamna i kriminalitet, men när de väl har
            hamnat där måste vi faktiskt göra något åt det.
          </note>
          <note type="speaker">
            Anf. 206 RAGNWI MARCELIND (kd):
          </note>
          <note>
            Fru talman! Jag vet inte om jag lyssnade lite dåligt eller om
            justitieministern inte gav mig något svar på frågan om han anser
            att kriminalvården har tillräckligt med resurser för de planerade
            insatser som regeringen och justitieministern själv gång på gång
            har bekräftat ska genomföras under år 2001.
          </note>
          <note>
            Sedan säger justitieministern - och det skulle jag vilja få ett
            förtydligande av - att det inte är så farligt med anslagskredit.
            Det är ju fler som får leva på en sådan. Är det en inställning
            som justitieministern har att kriminalvården ska planera sin verksamhet
            utifrån lånta pengar?
          </note>
          <note>
            Vi får ständigt höra att det går bra för Sverige. Vi har en högkonjunktur
            där många människor som höjer sin röst också får pengar och resurser
            till sin verksamhet, men kriminalvården har inte fått det.
          </note>
          <note>
            Regeringen har blundat för kriminalvården, inte minst i vårpropositionen.
            Min fråga är: Har attityden mot kriminalvården förämrats?
          </note>
          <note>
            Vi kan se att det har hänt väldigt mycket i samhället, och det
            har när det gäller domar utvecklats en attityd för längre straff
            osv. Människor kräver detta därför att de tycker att det begås
            så svåra brott. Det är ändå så att kriminalvårdens målskrivning
            går ut på att rehabilitera människor för att åter integrera dem
            i samhället. Det blir en samhällsvinst och en vinst i mänskligt
            lidande om personer kan rehabiliteras och komma tillbaka till
            samhället som ärliga och uppriktiga människor.
          </note>
          <note>
            Är det Thomas Bodströms intention att vi ska försöka förändra
            den negativa attityd mot kriminalvården som vi upplever? Är Thomas
            Bodström beredd att kämpa för mer pengar till kriminalvården?
            År
          </note>
          <note>
            2001 kommer det att bli ännu större underskott.
          </note>
          <note type="speaker">
            Anf. 207 GUNNEL WALLIN (c):
          </note>
          <note>
            Fru talman! Först vill jag tacka justitieministern för hans redovisning.
            Jag känner att det har skett en viss förändring till det positiva,
            men var och en som planerar när det gäller resurser och långsiktighet
            vet att det är bra om man kan se längre tid framåt än ett halvt
            eller ett år och sedan inte bara ha löften.
          </note>
          <note>
            Jag vill framhålla att jag inte fick något svar på frågan om
            svenskundervisningen för invandrare.
          </note>
          <note>
            Vad gäller narkotikafrågan är det glädjande att det är narkotikafritt
            i Halmstad. Jag skulle önska att fanns flera sådana ställen. När
            vi tidigare har diskuterat detta i utskottet har målsättningen
            varit att få narkotikafria avdelningar åtminstone på något ställe
            på varje anstalt. Vi har haft svårt att få gehör för detta.
          </note>
          <note>
            Det har då hetat att det ska vara narkotikafritt överallt. Vi
            insåg att detta inte var realistiskt. Jag känner nu att jag i
            den delen har fått ett visst gehör.
          </note>
          <note>
            Jag vill vidare lyfta fram en annan viktig del i kriminalvården,
            nämligen frivården, som får alltmer att sysselsätta sig med. En
            stor fråga är bristen på frivilliga övervakare. Dessa behövs väldigt
            väl, och jag hoppas verkligen att det händer någonting som gör
            att vi kan få fler sådana.
          </note>
          <note>
            Jag vill också säga att jag beundrar de krafter som finns ute
            i kriminalvården och som försöker göra insatser, men de måste
            också få möjligheter. Det finns ganska många kreativa personer
            som är villiga att satsa på detta, men de måste få ett stöd.
          </note>
          <note type="speaker">
            Anf. 208 Justitieminister THOMAS BODSTRÖM (s):
          </note>
          <note>
            Fru talman! Vad gäller § 34-vården finns det numera öronmärkta
            pengar inom kriminalvården, men det krävs också ansvarsförbindelser
            från kommunen för tiden efter villkorlig frigivning. Det är något
            som inte kan klaras från vårt håll. Det finns dock öronmärkta
            pengar för detta.
          </note>
          <note>
            Pengarna räcker till att förbättra utbildningen, till att förbättra
            förhållandena för de här narkotikamissbrukarna och till att förbättra
            klimatet. Så länge det finns missbrukare inom fängelserna kommer
            det alltid att kunna göras ännu mera. Det är inte helt realistiskt
            att tro att man någonsin kommer att kunna få ett samhälle utan
            en enda missbrukare. Det gäller även inom fängelserna.
          </note>
          <note>
            Jag vill också bara för att undvika missförstånd understryka
            att tanken självfallet inte är den att någon myndighet ska leva
            på anslagskredit.
          </note>
          <note>
            Som svar på frågan om den negativa attityden kan förändras vill
            jag säga att jag hoppas det. Den förändras kanske inte hos alla,
            men den är inte heller riktigt så negativ som det beskrivs här.
            Det framgår av de kontakter jag har bl.a. med Kriminalvårdsstyrelsen.
          </note>
          <note>
            Vad gäller programmen ska jag inte gå in på detaljer, men jag
            vill ändå understryka att program är en form av återfallsförebyggande
            insatser i form av arbete, utbildning och social färdighetsträning
            och att den totala sysselsättningsgraden i anstalt har ökat under
            1999 från 80,5 % till 82,2 %. Det är alltså inte riktigt så dystert
            som det här beskrivs. Saker kan göras bättre, saker kommer att
            göras bättre och det blir ökade resurser till kriminalvården.
          </note>
          <note type="speaker">
            Anf. 209 JEPPE JOHNSSON (m):
          </note>
          <note>
            Fru talman! Vi behöver inte tvista här om ifall attityden till
            kriminalvården är negativ. Jag gör ganska ofta besök där och vet
            att folk har det oerhört slitsamt. Jag kan från häktena i södra
            Sverige rapportera att man från Trelleborg på grund av platsbrist
            får köra häktade som längst till Uppsala. Man har ett elände varje
            dag därför att det oftast inte finns häktesplatser att få tag
            på.
          </note>
          <note>
            De anställda sliter, och vi får vara tacksamma för att det finns
            lojala medarbetare i den här verksamheten. Däremot vet jag, inte
            minst från Karlskrona, att det är oerhört svårt att få in nytt
            folk och vikarier.
          </note>
          <note>
            Finns det andra arbeten ute i samhället tar man hellre dem, och
            det har jag en viss förståelse för.
          </note>
          <note>
            Fru talman! Tyvärr har 60 % av dem som dömts till fängelse eller
            frivård något känt missbruk. Efter att ha sett lite grann i den
            preliminära budget som
          </note>
          <note>
            Thomas Bodström och regeringen har lagt fram för åren 2002 och
            2003 hoppas jag verkligen att ministern går tillbaka och pratar
            med finansministern. Det kommer inte på långa vägar att räcka.
            Händer ingenting kommer vi att fortsätta med att ha fina mål och
            ambitioner men inga resurser. Mål och medel kommer icke att stämma
            överens. Det är inte bara vad man säger som gäller utan faktiskt
            också vad man gör.
          </note>
          <note>
            Fru talman! Det finns naturligtvis många hål att stoppa i samhället,
            men om man tror att förebyggande åtgärder och programverksamhet
            kan hjälpa människor till ett bättre liv, tycker jag att det är
            fel att inte ta den chansen. Det handlar om en investering som
            ger mångfaldigt tillbaka i form av minskat antal brottsoffer men
            också i form av människor som får ett bättre liv.
          </note>
          <note>
            Överläggningen var härmed avslutad.
          </note>
          <note>
            23 § Svar på interpellation 2000/01:118 om situationen inom polisväsendet
          </note>
          <note type="speaker">
            Anf. 210 Justitieminister THOMAS BODSTRÖM (s):
          </note>
          <note>
            Fru talman! Rolf Gunnarsson har frågat mig vilka åtgärder jag
            ämnar vidta för att komma till rätta med problemen inom polisväsendet.
          </note>
          <note>
            Jag är övertygad om att tillväxten inom säkerhetsbranschen skett
            oberoende av utvecklingen inom rättsväsendet. Det är inte bristen
            på poliser som gör att vi får alltfler väktare och ordningsvakter.
            För tio år sedan fanns bara något hundratal fler poliser än i
            dag.
          </note>
          <note>
            Antalet anmälda brott är inte högre i dag än för tio år sedan,
            och ändå har efterfrågan på tjänster från bevakningsföretag ökat.
          </note>
          <note>
            Jag anser inte heller att den ökade efterfrågan på bevakningstjänster
            i sig är något att oroas över. De direkta insatserna mot brottsligheten
            måste göras på bred front. Det är en förlegad inställning att
            det bara är polisens sak att bekämpa brottslighet. En modern kriminalpolitik
            utgår från att brottsbekämpningen är en uppgift för hela samhället.
            Det lokala brottsförebyggande arbetet växer snabbt över hela landet.
            Polis, skola, socialtjänst, politiker, näringsliv och föreningsliv
            förenar sina resurser för att tillsammans göra något åt de lokala
            problemen. Också säkerhetsbranschen och väktarna är en viktig
            del i arbetet med att förebygga brott. Väktare har en viktig roll
            när det gäller de bevakningsuppgifter som inte bör utföras av
            polis. Välutbildade poliser ska nämligen inte användas till rena
            bevakningsuppdrag. Den begränsade resursen ska hellre läggas på
            sådant som bara en polis kan utföra.
          </note>
          <note>
            Samtidigt behövs det naturligtvis fler poliser. Bl.a.
          </note>
          <note>
            därför görs nu i enlighet med regeringens förslag i budgetpropositionen
            den största satsningen på rättsväsendet någonsin. Polisen fick
            förra året ett särskilt tillskott på 200 miljoner kronor. I år
            höjs polisens anslag med 575 miljoner och nästa år med ytterligare
          </note>
          <note>
            605 miljoner kronor.
          </note>
          <note>
            De nya resurserna ska främst användas till att öka antalet poliser
            för att utveckla närpolisen, brottsutredningarna och gränskontrollen.
            Jag anser att det är avgörande för hela polisväsendet att närpolisen
            nu får de resurser och den kompetens som behövs för att den verkligen
            ska bli basen i polisverksamheten.
          </note>
          <note>
            Den 14 november 2000 svarade jag också på en interpellation om
            polisens resurser. Jag kunde då tala om att Polishögskolan i Solna
            fr.o.m. årsskiftet utnyttjar sin kapacitet maximalt. Det finns
            nu ca 1 000
          </note>
          <note>
            polisstuderande vid skolan i Solna. Under förra året antogs sammanlagt
            450 polisstuderande, och i år planerar skolan att anta 660 studerande.
            Därutöver har 50 studerande redan antagits i Umeå, och till hösten
            kommer ytterligare drygt 70 att antas där.
          </note>
          <note>
            Jag har vid flera tillfällen tidigare framhållit att det är nödvändigt
            med polisutbildning på ytterligare en ort för att säkerställa
            personalförsörjningen inom polisen. Rikspolisstyrelsen har fastställt
            vilka krav som bör ställas på den ort som ska kunna komma i fråga
            för en polisskola. Ett sådant krav är att det måste finnas ett
            universitet eller en högskola med lämplig profil på orten. Rikspolisstyrelsen
            har beslutat att inleda förhandlingar med universiteten i Linköping
            och Växjö med sikte på att kunna starta grundutbildning på ytterligare
            en ort senast i januari
          </note>
          <note>
            2002. Om en tredje polisskola inrättas är det enligt styrelsen
            möjligt att anta sammanlagt mellan 800 och
          </note>
          <note>
            1 000 polisstuderande per år.
          </note>
          <note>
            Jag vill i det här sammanhanget också framhålla att Polishögskolan
            under förra året utbildade 120
          </note>
          <note>
            civilanställda till kvalificerade brottsutredare. Det är ett
            effektivt sätt att snabbt öka kapaciteten i den brottsutredande
            verksamheten. Under innevarande år planerar Polishögskolan att
            utbilda ytterligare 50-60
          </note>
          <note>
            civilanställda i brottsutredningsteknik.
          </note>
          <note>
            Samtidigt som det behövs fler poliser finns det fortfarande ett
            utrymme för att använda resurserna mer effektivt. Jag har i flera
            tidigare svar på interpellationer och frågor framhållit polisens
            nya arbetstidsavtal, som ger bättre möjligheter att anpassa arbetstiden
            efter verksamhetens behov. Större resurser för den polisiära kärnverksamheten
            kan också frigöras genom att polisarbetet renodlas och ansvarsfördelningen
            mellan polisen och andra myndigheter kan göras tydligare. Kommunerna
            bör t.ex. ta ett större ansvar för en del av de servicefunktioner
            som polisen i dag tar på sig för att ingen annan gör det.
          </note>
          <note>
            I det här sammanhanget vill jag påminna om att regeringen nyligen
            beslutade att tillsätta en utredare med uppgift att göra en översyn
            av polisens arbetsuppgifter och vilka möjligheter det finns att
            komplettera polisens resurser i glesbygden (dir. 2000:105).
          </note>
          <note>
            Avslutningsvis vill jag framhålla att regeringen i budgetpropositionen
            slagit fast att den avser att noga följa polisväsendets verksamhet
            och resultat och återkomma till riksdagen om de ytterligare insatser
            som erfordras för att fullfölja statsmakternas intentioner för
            utvecklingen av rättsväsendet.
          </note>
          <note type="speaker">
            Anf. 211 ROLF GUNNARSSON (m):
          </note>
          <note>
            Fru talman! Jag tackar justitieministern för svaret.
          </note>
          <note>
            Jag är ändock efter svaret oroad över den situation som polisen
            har i landet. Eftersom jag kommer från
          </note>
          <note>
            Dalarna kan jag situationen där bäst och kommer att hålla mig
            till den delen. Jag kan lova justitieministern att oron är stor
            inom polisen och polisfacket. Jag tror inte att Dalarna har en
            exceptionellt besvärlig situation. Det finns säkert liknande problem
            på många platser, kanske de flesta.
          </note>
          <note>
            Vi kan lämna frågan om antalet vakter och i stället fortsätta
            debatten om polissituationen efter det svar som statsrådet gav.
            Jag hoppas att statsrådet har tagit del av det s.k. nödrop som
            polisfacket i Borlänge agerat för och skickat. Det var ett nödrop,
            och sådana tar i varje fall jag på allvar. Jag träffade facket
            häromdagen. Jag kan skicka med hälsningen från facket i polisområdet
            Borlänge-Ludvika att oron är stor.
          </note>
          <note>
            Det är helt klart att en ljusning måste komma vid horisonten.
            Polisfacket i Borlänge såg år 2005 som det år det skulle ljusna
            personalmässigt, i varje fall på den orten. Jag lovar att ta med
            mig statsrådets svar i dag. Jag ska hela lördag natt och söndag
            morgon ut och åka med en patrull just i det polisdistrikt varifrån
            man har skickat nödropet. Det är dessutom det femte mest brottsbelastade
            området, om man räknar på antalet invånare.
          </note>
          <note>
            Jag brukar med jämna mellanrum åka med poliser i de polisdistrikt
            som säger sig ha problem. Då är det kanske lättare att stå här
            i talarstolen och veta vad man talar om. Man kan annars få det
            tillbaka att man inte vet det. Jag lovar att ta med svaret. Det
            återstår att se om det ger ett lugn över det polisområde som har
            en rad sjukskrivningar. Många av dem beror på, som facket säger,
            att man har en ohållbar situation.
          </note>
          <note>
            Statsrådet talar i svaret om att närpolisen ska få de resurser
            och den kompetens som behövs för att verkligen vara den bas i
            polisverksamheten som det var tänkt. Ordet "nu" finns med i svaret.
            Jag tänkte höra vad ordet "nu" betyder och om jag kan skicka med
            hälsningen, exempelvis upp till Dalarna, att närpolisverksamheten
            ska komma i gång igen.
          </note>
          <note>
            Jag har ingen anledning att ifrågasätta siffrorna om nya poliser.
            Det är bra och nödvändigt att det kommer nya poliser i de polisskolor
            som finns och som ska tillkomma för att vi ska lösa den kris som
            finns på många ställen. Min åsikt är att det saknas resurser för
            att ens tala om närpolisverksamhet just nu. Ett första steg är
            att utryckningsverksamheten ska begränsas. I dag används närpoliserna
            ofta till utryckningsverksamhet.
          </note>
          <note>
            Jag håller mig till det område - Borlänge, Ludvika och Smedjebacken
            - som det gäller, tre av de kommuner av de 15 vi har. Långtidssjukskrivningarna
            ökar oroväckande enligt fackets nödrop. Poliser lämnar området
            på grund av hög arbetsbelastning. Man söker sig inte till området,
            allt enligt facket. Ekonomin gör att nyrekrytering till området
            försvåras, också fortfarande enligt facket. Borlänge finns i dag
            på en mindre hedrande femte plats i listan över antalet brott
            sett per 100 000 invånare. Man säger i detta nödrop att arbetssituationen
            är "omänsklig", och man säger att arbetsmiljön är oacceptabel.
          </note>
          <note>
            Mot den bakgrunden funderar jag på det svar jag ska ta med mig
            på lördag kväll kl. 19.00 när jag ska inställa mig på polisstationen
            i Borlänge. Är det att närpolisverksamheten finns bakom knuten?
            Är det vad jag ska ta med mig och säga i Borlänge på lördag?
          </note>
          <note type="speaker">
            Anf. 212 RAGNWI MARCELIND (kd):
          </note>
          <note>
            Fru talman! Som sig bör lovordar naturligtvis justitieministern
            de insatser som regeringen gör för att utöka poliskåren. Vi vet
            att man år 2001 beräknar att anta omkring 660 polisstuderande.
            Men enligt de beräkningar som Rikspolisstyrelsen har gjort med
            beaktande av de avgångar som sker blir det ändå bara
          </note>
          <note>
            140 poliser netto.
          </note>
          <note>
            Det är detta som är lite intressant. Dessa 140 poliser ska ses
            mot alltfler och allt längre sjukskrivningar inom poliskåren,
            den förhållandevis höga medelåldern och pensionsavgångarna framöver.
            De bidrar till att vi behöver ha en mycket större nyrekrytering.
          </note>
          <note>
            Enligt Rikspolisstyrelsens beräkning ser rekryteringen illavarslande
            ut, även om justitieministern tycker att det ser positivt ut just
            nu. Man säger att även om vi rekryterar 500 nya poliser per år
            fram till år 2015 skulle det bara innebära att vi år 2015 skulle
            ha en poliskår på 14 790 poliser. Det är långt ifrån det mål som
            finns. Rikspolisstyrelsen har sagt att vi behöver 19 000 poliser.
            Det är också långt ifrån det mål på 16 700 som justitieministern
            har sagt att vi ska uppnå nästa år.
          </note>
          <note>
            I dag är 5 000 poliser mellan 45 och 55 år. 3 600
          </note>
          <note>
            är över 55 år. Det är en allvarlig situation vi har med den åldersstruktur
            som vi kan se ute i landet. Vi ser nu att kvar blir en grånad
            poliskår. Enligt Polisförbundets Lars Eriksson är det nämligen
            relativt unga poliser som är benägna att lämna yrket och gå till
            mindre slitsamma yrken med högre lön.
          </note>
          <note>
            Långtidssjukskrivningarna blir alltfler, precis som min kollega
            var inne på. Det märks bl.a. genom att många äldre polismän får
            läkarintyg på att de inte orkar arbeta skift. Var tionde polis
            har ett sådant läkarintyg. I Stockholm har långtidssjukskrivningarna
            ökat med 50 % under föregående år.
          </note>
          <note>
            Jag vill fråga justitieministern om han menar att svaret är att
            vi så småningom ska inrätta en tredje polishögskola. Jag är i
            och för sig väldigt glad för det, för det har Kristdemokraterna
            haft ett yrkande om i en av höstens motioner. Vi tycker att det
            är viktigt att den tredje polishögskolan startas omedelbart. Men
            vi tror också att man måste komma in med mer rehabiliterande insatser
            för de utbrända och långtidssjukskrivna polismän vi har i dag.
          </note>
          <note>
            Jag har varit ute och besökt många olika polisstationer. Jag
            ska till Värnamo poliskår på måndag och träffa dem som är där.
            Jag har just suttit och läst en massa handlingar som de har sänt
            till mig just med anledning av hur deras situation ser ut. De
            håller också på att försöka omorganisera därför att högarna med
            ärenden bara ökar. De hinner inte med! Nu ska de försöka ta in
            andra som ska kunna hjälpa närpolisen att klara av utredningsverksamheten.
          </note>
          <note>
            Vad ger vi för budskap när vi kommer ut? Är ca
          </note>
          <note>
            500 miljoner tillräckligt för att se till att vi kan utbilda
          </note>
          <note>
            500 nya poliser varje år, vilket enligt Rikspolisstyrelsen är
            nödvändigt ända fram till 2015? Då har vi ändå en poliskår som
            inte är större än den vi har i dag.
          </note>
          <note>
            Har justitieministern något svar på detta? Vilken strategi har
            han för att få polisutbildningen att öka riktigt expansivt så
            att vi kan motsvara de otroliga behov vi ser ute i samhället och
            poliskåren i dag?
          </note>
          <note type="speaker">
            Anf. 213 GUNNEL WALLIN (c):
          </note>
          <note>
            Fru talman! Trenden ser annorlunda ut. Även om antalet anmälda
            brott inte har ökat så har trenden förändrats. Allt grövre brott
            begås, och det tycker jag känns mycket oroande.
          </note>
          <note>
            Jag blir lite förvånad när justitieministern säger i svaret att
            den ökande efterfrågan på bevakningstjänster i sig inte är någonting
            att oroa sig över.
          </note>
          <note>
            Jag vet mycket väl att bevakningsföretagen, som växer väldigt,
            har många andra uppgifter. Näringslivet köper t.ex. mycket tjänster.
            Men jag tycker ändå att signalen verkligen är någonting att uppmärksamma.
            Vi vet också att om det händer någonting när väktare är närvarande
            så har de inga befogenheter, utan de måste tillkalla polis. Då
            gäller det att polis finns tillgänglig, och kan komma och göra
            själva ingripandet.
          </note>
          <note>
            Jag vill ställa en fråga om tunnelbanan. Om situationen varit
            betryggande så tror jag inte att man hade behövt sätta in väktare
            på olika sätt där. Men det är just eftersom det är så oroande
            och så hotfullt som man har varit tvingad att sätta in vakter.
            Jag tycker att väkteriet är ett bra komplement, men det ersätter
            inte polisen.
          </note>
          <note>
            Jag kan nämna exempel från butiker som anställer väktare som
            står vakt utanför butiken för att skydda kunder och personal.
            Det är ingen bild som vi vill se här i Sverige - och inte någon
            annanstans heller.
          </note>
          <note>
            Det måste finnas poliser som kommer när det verkligen föreligger
            behov. Som jag sade ser jag väkteriet som ett komplement. Jag
            tycker att de signaler som ges är någonting att oroas över.
          </note>
          <note>
            Det är jättebra med fler utbildningsplatser. Men trots det så
            blir det inte så stora plus. Det tar tid innan vi kommer i kapp.
            Jag välkomnar också att man nu närmar sig den tredje polisutbildningen
            i Sverige, och att den kommer i södra Sverige. Men det tar tid
            innan det tar ut vartannat - nytillskottet och de som lämnar yrket.
          </note>
          <note>
            Vi har drivit frågan om nytt arbetstidsavtal länge.
          </note>
          <note>
            Det är positivt - det är ju behovet som ska styra och inte när
            poliserna vill arbeta.
          </note>
          <note>
            Jag ser att krissituationen inom rättsväsendet har lett till
            att poliser måste göra sådana saker som egentligen inte borde
            vara nödvändiga. Man kan nämna t.ex. stafettkörning av unga till
            ungdomsvårdsskolor. Med tanke på häktessituationen måste man köra
            långa sträckor för utredning. Man måste vara flera stycken, och
            det tar massor av resurser. Man måste sköta sekreterarjobbet,
            för man kan inte anställa civila. Jag tycker också att det är
            viktigt att poliserna ska göra det som de är bra på.
          </note>
          <note>
            Vi hade nödropet från västra Dalarna uppe i debatten före jul.
            Den polisman som skrev nödropet tvingades ta semester trots att
            det inte fanns någon ersättare.
          </note>
          <note type="speaker">
            Anf. 214 Justitieminister THOMAS BODSTRÖM (s):
          </note>
          <note>
            Fru talman! Ibland när man diskuterar polisen med borgerliga
            politiker så får man intrycket av att det är fullständigt kaos
            och en fullständig katastrof.
          </note>
          <note>
            Det finns inget land som har så få poliser som Sverige, tycks
            det. Men det är inte sant! Den korrekta bilden, om man bara jämför
            med de nordiska länderna, är att Sverige har en polis på 547 invånare,
            Norge en på 576, Finland en på 650 och Danmark en på 529.
          </note>
          <note>
            Sverige är alltså näst bäst av de här länderna. Det innebär inte
            att jag är nöjd med situationen, men jag nämner det bara för att
            något nyansera debatten. Vi har 200 färre poliser i dag än 1990.
            Det är situationen.
          </note>
          <note>
            Det ska bli fler poliser. Det framgår också av budgetpropositionen
            att regeringen gör den största satsningen någonsin. Det ska vara
            16 800 poliser före
          </note>
          <note>
            2003 - förutsättningarna ska i alla fall finnas för det.
          </note>
          <note>
            Det är därför som Polishögskolan i Umeå har öppnat.
          </note>
          <note>
            Det ska beslutas om ytterligare en polishögskola.
          </note>
          <note>
            800-1 000 poliser ska kunna utbildas per år. Jag vill dock understryka
            att det är viktigt att kvaliteten på poliserna blir lika hög som
            tidigare. Det är ett ovillkorligt krav. Förutsättningarna ska
            alltså finnas.
          </note>
          <note>
            Det är riktigt att den ekonomiska situationen hos polisen är
            ansträngd. Det gäller Dalarna, och så är det på andra håll också.
            Jag är fullt medveten om det, och jag tänker inte på något sätt
            försöka förneka det faktumet. Men som framgår av budgetpropositionen
            är det också därför som regeringen ska följa utvecklingen noga
            och återkomma med eventuella erforderliga insatser.
          </note>
          <note>
            Det är inte heller en korrekt beskrivning att unga lämnar yrket.
            Det är en väldigt liten omsättning av yngre inom polisen jämfört
            med andra myndigheter.
          </note>
          <note>
            Närpolisen ska fortsätta. Närpolisen fick den olyckliga starten
            att den bildades när neddragningarna inom polisen och andra myndigheter
            gjordes. Jag tycker att det är lite märkligt att vid varje förändring
            inom närpolisen så ges bilden av att man avvecklar den. Jag påstår
            inte att det har sagts här, men det sägs alltför ofta. Det är
            självklart att något som bara har funnits i några år ständigt
            måste förändras. Jag har varit på platser som från början hade
            för små eller för stora distrikt och där man har slagit ihop distrikten.
          </note>
          <note>
            Självfallet läggs det då ned ett par distrikt för att kanske
            skapa ett större eller ett bättre. Men det innebär inte att närpolisverksamheten
            upphör.
          </note>
          <note>
            Slutligen vill jag ta upp bevakningstjänsten. Jag håller helt
            med om att den är ett bra komplement till och inte en ersättning
            för poliser. Det är en utveckling som vi kan följa i många länder.
            Vad det beror på har man olika uppfattningar om. Det kan vara
            en ny marknad där dessa företag nu har tagit plats. Oron har kanske
            ökat trots att antalet brott inte har ökat, i varje fall inte
            i Sverige. Eller det kan bero på att ekonomin har blivit bättre.
            Det finns säkert olika teorier. Men jag håller helt med om att
            detta är ett komplement. De här företagen utför uppdrag som polisen
            inte ska utföra. Det är ingenting som oroar mig. Tack!
          </note>
          <note type="speaker">
            Anf. 215 ROLF GUNNARSSON (m):
          </note>
          <note>
            Fru talman! Jag tackar statsrådet för svaret. Jag har i alla
            fall inte använt orden "katastrof" eller
          </note>
          <note>
            "kaotisk". Jag citerade bara det nödrop som kom från polisfacket
            i det här området.
          </note>
          <note>
            Vi har kanske, trots allt, lite olika uppfattning om hur situationen
            är ute i länen. Jag har varit egoistisk och i kväll hållit mig
            till det län som jag representerar här och det som jag kan bäst.
            Jag sitter ju inte i justitieutskottet utan har polisfrågorna
            som ett extraintresse, om jag får uttrycka mig så. Genom de år
            som jag har varit i riksdagen har jag hållit mig till Dalapolisens
            problem.
          </note>
          <note>
            Jag är inte heller så fåfäng att jag tror att vi löser alla problem
            i samhället genom att öka antalet poliser eller att något parti
            i någon motion kanske har en total lösning på de här problemen.
            Så fåfäng är jag inte.
          </note>
          <note>
            Jag är i alla fall, trots allt, glad åt att statsrådet i dag
            säger att det behövs åtgärder. Jag har stått här i talarstolen
            tidigare, när problemen började uppdagas, och fått till svar att
            det aldrig har funnits så många poliser som nu, och därmed basta.
            Sedan har det liksom inte varit någonting att diskutera. Så vi
            har kommit ett steg närmare varandra i polisfrågorna. Om det är
            någon tröst för poliserna på fältet vet jag inte.
          </note>
          <note>
            Statsrådet sade i en mening att regeringen ska återkomma. Det
            är också ett bra besked. En naturlig följdfråga blir naturligtvis
            då: Kommer regeringen att återkomma med något besked före vårpropositionen?
          </note>
          <note>
            När det gäller utbildningen har jag ingen annan åsikt än att
            kvaliteten är oerhört viktig. Det är inte bara numerären vi ska
            titta på, utan vi måste också titta på utbildningens kvalitet.
          </note>
          <note>
            Som statsrådet vet skickades det hem en massa civilpersonal under
            ett antal år, precis som de här 58-
          </note>
          <note>
            åriga välutbildade och duktiga utredningspoliserna och andra
            poliser skickades hem, och det blev stora luckor. Jag hade en
            debatt - jag minns inte om den gällde en interpellation eller
            en fråga - med statsrådets företrädare om det var vettigt att
            välutbildade poliser distribuerade den dagliga posten hos polisen
            i
          </note>
          <note>
            Stockholm. Så skedde ju här, eftersom det var brist på civil
            personal. Så det finns lite grann att göra.
          </note>
          <note>
            Statsrådet hänvisade i sitt första svar till polisens nya arbetstidsavtal
            och att detta skulle ge bättre möjligheter att anpassa arbetstiderna
            efter verksamhetens behov. Så löd svaret. Kan statsrådet precisera
            lite grann vad detta innebär? Vilken hälsning ska jag ta med mig
            när jag kommer upp på lördag? Vad kommer det att innebära exempelvis
            i det distrikt som jag då ska besöka?
          </note>
          <note>
            Jag nöjer mig så länge och sparar lite tid, eftersom vi är många
            debattörer och kvällen är halvsen. Tack!
          </note>
          <note type="speaker">
            Anf. 216 RAGNWI MARCELIND (kd):
          </note>
          <note>
            Fru talman! Justitieministern talar om en polis per
          </note>
          <note>
            500 invånare. Men då vill jag bara i sanningens namn påpeka att
            det inte handlar om poliser i operativt arbete. Regeringen har
            själv skrivit i sin budgetproposition att det handlar om en närpolis
            per 1 400 invånare, och bilden är ännu mörkare i Stockholm, tyvärr.
          </note>
          <note>
            När justitieministern tar upp det här med bevakningstjänster
            säger han att det är ingenting att oroa sig för. Då måste jag
            bara få ställa några frågor som är väsentliga för mig när vi ser
            att de här vaktbolagen faktiskt växer. De omsätter alltså 12,5
            miljarder i dag.
          </note>
          <note>
            Det är väldigt mycket pengar. Det är lika mycket som polisen
            i princip. Justitieministern och jag träffades i förra veckan
            i en debatt där justitieministern talade väldigt mycket om att
            motverka klassklyftor. Då undrar jag hur det går med socialdemokraternas
            klasskamp. Vad händer i samhället? Vad gör den enskilde samhällsmedborgaren,
            som inte har råd med bevakningsbolag? Vad gör den enskilde näringsidkaren,
            som inte erbjuds några andra alternativ? Polisen kan inte skydda
            hans egendom, och kostnaden för vaktbolagets tjänster bli alltför
            hög.
          </note>
          <note>
            Den här utvecklingen ser vi i USA och i andra länder. Tycker
            justitieministern att en sådan utveckling är helt okej? Vi kan
            läsa i Allas vårt ansvar, som är regeringens brottsförebyggande
            program, att man tar upp det här och säger att ordningsvakter
            och väktare har en viktig roll för att förebygga brott och att
            man ska utvidga den här verksamheten. Men då är min fråga: Hur
            blir det med dem som inte har råd att betala för sin säkerhet?
            Hur blir det med klassklyftorna? Är inte det någonting i samband
            med bevakningstjänster och bevakningsföretag som ändå skulle kunna
            oroa ministern?
          </note>
          <note type="speaker">
            Anf. 217 GUNNEL WALLIN (c):
          </note>
          <note>
            Fru talman! Jag skulle vilja göra kompletteringar.
          </note>
          <note>
            När det gäller de här jämförelserna med Norden kan man inte bara
            jämföra antalet poliser, utan man måste se samhällsbilden i stort.
            Det räcker inte med en sådan här beskrivning.
          </note>
          <note>
            När det gäller antalet poliser handlar det faktiskt också om
            de civila, och där är det också stora skillnader. Det vet vi om.
            Det har vi diskuterat.
          </note>
          <note>
            Det som vi har kritiserat tidigare från talarstolen i denna sal
            när det gäller närpolisverksamheten är ju att den börjar, startar
            upp och sedan rycks bort. Man kan ju förstå att de känner sig
            helt maktlösa. Det är inte konstigt att de drabbas av stressjukdomar
            när situationen ser ut på det sättet.
          </note>
          <note>
            Jag skulle vilja lyfta upp en annan sak. Vi fick i justitieutskottet
            denna vecka en skrivelse från butikerna. Det pratas om förebyggande
            samverkan. Jag upplevde den skrivelsen som att det var ett rop
            på hjälp. Man har gjort allt för att förhindra de här smash and
            grab-rånen, som har förekommit över hela landet. Handeln försöker
            hitta lösningar för att förebygga.
          </note>
          <note>
            Jag tycker att det här svaret andas att man ska förebygga och
            samverka. Varför inte gemensamt försöka hitta lösningar, mötas
            och arbeta med detta? De som är utsatta är ju helt maktlösa.
          </note>
          <note type="speaker">
            Anf. 218 Justitieminister THOMAS BODSTRÖM (s):
          </note>
          <note>
            Fru talman! Det närmaste tillfället, då polisens ekonomiska situation
            ska diskuteras här, är självklart i samband med vårbudgeten.
          </note>
          <note>
            Tanken med arbetstidsavtalet är att man ska göra en bättre periodplanering.
            Det handlar helt enkelt om att poliser ska arbeta när det kan
            förväntas att brott begås, vilket man självklart har en ganska
            bra uppfattning om. Det begås fler brott under fredag- och lördagnätter
            än under tisdagförmiddagar.
          </note>
          <note>
            Om någon har missuppfattat mig ska jag göra ett förtydligande.
            Det gällde antalet poliser. Det är självklart annorlunda när det
            gäller närpoliser. De är en del av polisen. Det handlade om antalet
            poliser i Sverige jämfört med antalet poliser i andra nordiska
            länder.
          </note>
          <note>
            Sedan ska jag ta upp bevakningsuppdragen. Nej, jag anser inte
            att de här bolagen inte ska få finnas bara för att alla kanske
            inte har råd med detta eller för att man anser att det är en kostnad
            som man inte vill ha. Detta är till för att man ska kunna ha ett
            tillräckligt bra skydd, om man nu anser att det är det. Men det
            är inte en ersättning för poliser.
          </note>
          <note>
            Slutligen vill jag säga att jag, när det gäller att mötas och
            diskutera förebyggande, är rakt igenom positiv till sådana saker.
            Tack!
          </note>
          <note type="speaker">
            Anf. 219 ROLF GUNNARSSON (m):
          </note>
          <note>
            Fru talman! Jag hade ett litet hopp ett tag om att det skulle
            komma några extrapengar före vårpropositionen, men hoppet släcktes
            snabbt av statsrådet. Det var bara någon minut som det hoppet
            fanns.
          </note>
          <note>
            Det är bara att konstatera att vi inte lever upp till medborgarnas
            krav i dag. När man får höra att en anmälan om ett brott som har
            skett inte ens tas upp är det en oroande utveckling som vi har
            i samhället. Vi moderater föreslog ju 2,7 miljarder mer än regeringen
            under de kommande tre åren och fick avslag på det.
          </note>
          <note>
            Men vi kommer väl tillbaka med sådana förslag. Det är i alla
            fall för oss moderater en viktig och prioriterad uppgift att återupprätta
            medborgarnas förtroende för rättsstaten. Det är i alla fall rejält
            naggat i kanten;
          </note>
          <note>
            det tycker jag att vi har kommit fram till här i kväll.
          </note>
          <note>
            Jag tackar statsrådet för den här debatten. Jag vet inte om det
            är ett hot eller ett löfte när jag säger att jag kanske återkommer
            i frågan. Statsrådet får väl välja det lämpliga av de två orden.
            Men jag tror att det finns anledning att återkomma när man blir
            kontaktad både av allmänhet och polisen. Kravet är väl att vi
            tillsammans ska kunna göra någonting vettigt när det gäller rättsväsendet
            totalt sett. Tack!
          </note>
          <note>
            Överläggningen var härmed avslutad.
          </note>
          <note>
            24 § Svar på interpellation 2000/01:150 om polisen i Uppsala
            län
          </note>
          <note type="speaker">
            Anf. 220 Justitieminister THOMAS BODSTRÖM (s):
          </note>
          <note>
            Fru talman! Rigmor Stenmark har frågat vilka åtgärder jag avser
            att vidta för att stabilisera läget inom polisen i Uppsala län.
            Frågan är ställd bl.a. mot bakgrund av ett förslag om att ta bort
            nattpatrullen i Tierps kommun. Hon har också frågat vad jag avser
            att göra för att förhindra att liknande händelser inträffar inom
            polisorganisationer i andra delar av landet.
          </note>
          <note>
            I varje polisdistrikt finns en polismyndighet som ansvarar för
            polisverksamheten där. Polismyndigheten leds av en polisstyrelse.
            Styrelsen ska särskilt se till att polisarbetet bedrivs i överensstämmelse
            med de prioriteringar och riktlinjer som riksdagen och regeringen
            har lagt fast för polisverksamheten samt att arbetet bedrivs effektivt
            och uppfyller rättssäkerhetens krav. Rikspolisstyrelsen har tillsyn
            över polisväsendet. Ansvarsfördelningen mellan regeringen och
            myndigheterna innebär alltså att det inte ankommer på mig som
            justitieminister att vidta några åtgärder eller i övrigt kommentera
            förhållanden vid en enskild polismyndighet.
          </note>
          <note>
            Det är polisiära bedömningar som ska ligga till grund för alla
            beslut av polisoperativ karaktär. Sådana beslut måste därför fattas
            lokalt och inom polisväsendet. Det vore fel av mig att slå fast
            vilken polisiär närvaro som vid varje tillfälle ska finnas i olika
            kommuner. En annan sak är att polisen ska uppmärksamma och vara
            lyhörd för omvärldens krav. Ett framgångsrikt polisarbete förutsätter
            att verksamheten anpassas efter de lokala förhållandena. Polisen
            bör välja arbetsformer som innebär att den är tillgänglig och
            synlig för allmänheten. Det är viktigt för tryggheten i samhället
            och bidrar också till att stärka allmänhetens förtroende för polisen.
          </note>
          <note>
            Riksdagen har på regeringens förslag beslutat att polisen ska
            tillföras stora resursförstärkningar under de tre kommande åren.
            Därutöver tillfördes polisväsendet ca 200 miljoner kronor som
            en engångsvis resursförstärkning redan år 2000. Pengarna ska användas
            till att utveckla närpolisen. Regeringen har bedömt att det behövs
            fler poliser och att det stora behovet av att utbilda nya poliser
            kräver att utbildningskapaciteten ökar. I höstas hade jag glädjen
            att inviga de nya utbildningslokalerna i Umeå. Jag har tidigare
            framhållit att det är nödvändigt med polisutbildning på ytterligare
            en eller flera orter. Det är
          </note>
          <note>
            Rikspolisstyrelsen som i första hand har att säkerställa personalförsörjningen
            inom polisen och bedöma hur behovet av utbildningsplatser ska
            tillgodoses.
          </note>
          <note>
            Polisens arbete med att utveckla verksamheten så att de samlade
            resurserna används så effektivt som möjligt måste fortsätta med
            oförminskad kraft. Det strategiska, metodiska och kunskapsbaserade
            arbetssättet behöver utvecklas vidare inom alla delar av polisen.
            Likaså behöver polisens metoder och kompetens för att styra, leda
            och följa upp verksamheten förstärkas. Det finns också fortfarande
            öppna frågor om hur olika verksamhetsgrenar ska integreras och
            samverka för att nå en högre samlad effektivitet. Det är Rikspolisstyrelsens
            uppgift att följa upp och analysera polisverksamheten i landet.
            Styrelsen har också det viktiga uppdraget att samordna det utvecklingsarbete
            som pågår inom polismyndigheterna.
          </note>
          <note>
            Avslutningsvis vill jag påminna om att regeringen nyligen beslutade
            att tillsätta en utredare med uppgift att göra en översyn av polisens
            arbetsuppgifter och vilka möjligheter det finns att komplettera
            polisens resurser i glesbygden (dir. 2000:105).
          </note>
          <note type="speaker">
            Anf. 221 RIGMOR STENMARK (c):
          </note>
          <note>
            Fru talman! Med risk för att det börjar bli lite tjatigt för
            justitieministern dristar jag mig ändå att säga ett tack till
            justitieministern för svaret. Jag ska även säga det jag hade tänkt
            säga, nämligen att en av statens, Sveriges regerings och riksdags,
            kärnuppgifter är att garantera medborgarna fysisk trygghet, att
            ge skydd, att ge stöd, att ge råd och hjälp. Den myndighet som
            finns till förfogande för detta är rättsmyndigheten, där polisen
            ingår - en yrkeskår som vi begär otroligt mycket av och som har
            förändrats över tiden på ett ganska dramatiskt sätt, från historiska
            länsmannatider till närpolisområden.
          </note>
          <note>
            I Sverige borde ingen behöva vara rädd för att vistas ute eller
            inne, varhelst man befinner sig. I ett fritt, demokratiskt välfärdsland
            borde alla ha rätt att kräva och få respekt både för sig själv
            och för sin egendom. Dessvärre är det inte så - inte i Uppsala,
            inte i mitt län och inte någon annanstans heller. De grova brotten
            tycks komma allt närmare och bli än råare. Rubriker om mord i
            massmedierna är i dag snarare vanligt än ovanligt och uppseendeväckande.
          </note>
          <note>
            Tryggheten i vårt samhälle är sårad. Rättsväsendet, och därmed
            också poliskåren, måste, som sagts tidigare här i kväll, få de
            resurser som man har rätt att kräva för att kunna utföra ett bra
            arbete. Man har i dag en orimlig arbetsbelastning.
          </note>
          <note>
            Fru talman! Uppsala län tillhör de län där polisresurserna i
            dag är fullständigt oacceptabla. Närheten till Stockholm, som
            i vissa fall innebär en fördel, innebär också nackdelar. Det stänker
            över, säger poliserna när man pratar med dem. Jag tror att justitieministern
            också förstår vad de menar.
          </note>
          <note>
            Minskade resurser till polisen har medfört att polisen effektiviserar
            och omorganiserar till bristningsgränsen. I Uppsala län har man
            gjort en stor förändring som har inneburit en centralisering av
            många tjänster in till Uppsala från de mindre kommunerna runtom.
            Ett borttagande av de lokala polisstyrelserna till förmån för
            en polisstyrelse för hela landet har inte heller gjort problemen
            mindre. Såväl polis som förtroendevalda har mist såväl lokal-
            som personkännedom ute i kommunerna.
          </note>
          <note>
            Jag har följt arbetet hos polisen i länet ganska länge. Vid mitt
            senaste besök tog jag också del av hur anslagsfördelningen är
            i landet. Jag har i min hand ett stapeldiagram som jag vill visa
            justitieministern. Den röda stapeln är Uppsala län. Den långa
            är Stockholm.
          </note>
          <note>
            Den gröna intill Uppsala är Stockholms län. Det här är alltså
            grannar som har likartade problem.
          </note>
          <note>
            Om Uppsala hade fått samma anslagstilldelning som övriga Mellansverige
            skulle man ha fått 949 kr i stället för som nu 868 kr per invånare.
            Det här är siffror för år 2000. I pengar skulle det ha inneburit
            en anslagsökning med 23,7 miljoner kronor.
          </note>
          <note>
            Uppsala gränsar till Stockholms län; det är allom bekant. Men
            Uppsala får inte del av storstadsmedlen, även om man har fått
            en liten extra tilldelning före jul. Men man får helt klart del
            av problemen.
          </note>
          <note>
            Centerpartiet krävde i budgetdebatten mer pengar till polisen,
            990 miljoner kronor mer under den kommande treårsperioden än vad
            regeringen med stödpartier förordade. Vi vill öka antalet polistjänster,
            och vi vill se att det anställs fler civilanställda. I Uppsala
            län har polisstyrelsen börjat jobba så. Man ser över detta och
            har i vissa fall också börjat med en viss arbetsfördelning.
          </note>
          <note>
            Problemen med polisbristen i Uppsala är så allvarliga att poliskåren
            går ut öppet i massmedierna och begär hjälp från oss politiker.
            Man känner olust. Kraven är stora. Man räcker inte till. God personalpolitik
            måste råda också i myndigheter som staten har ansvar för.
          </note>
          <note type="speaker">
            Anf. 222 Justitieminister THOMAS BODSTRÖM (s):
          </note>
          <note>
            Fru talman! Som Rigmor Stenmark säkert känner till - jag är övertygad
            om det - kan inte regeringen på något sätt lägga sig i hur pengarna
            till polisen fördelas, vilket inkluderar polisen i Uppsala län.
            Det är något som Uppsala läns poliser i så fall bör ta upp i budgetförhandlingarna
            med Rikspolisstyrelsen i mars.
          </note>
          <note>
            Regeringen har ansvar för att antalet poliser ska öka och att
            anslagen till poliserna ska öka i den omfattning som detta är
            möjligt i enlighet med budgetpropositionen. Vi har också skapat
            förutsättningar för fler poliser genom den polishögskola som har
            startat i
          </note>
          <note>
            Umeå och den ytterligare polishögskola som ska starta i södra
            Sverige.
          </note>
          <note type="speaker">
            Anf. 223 RIGMOR STENMARK (c):
          </note>
          <note>
            Fru talman! Nej, precis som jag har skrivit i min interpellation
            till ministern har vi inte något ministerstyre i Sverige och vill
            inte heller ha det. Men jag dristar mig ändå att föra upp frågan
            i den här interpellationsdebatten, för jag vill framföra mycket
            skarpa signaler från länet om att vi är mycket missnöjda med dagens
            situation. Människor i vårt län, i alla våra kommuner över huvud
            taget, har samma rätt som andra att känna en tillit till polisväsendet.
            Fungerar inte det måste man vidta åtgärder. Ytterst ansvarig är
            ändå regeringen med sin justitieminister.
          </note>
          <note>
            Polisväsendet i Uppsala län har mycket stora problem. När poliskåren
            går ut öppet i massmedierna och påtalar sin olust över att inte
            räcka till måste vi som lokala riksdagspolitiker åtminstone reagera.
          </note>
          <note>
            Närpolisorganisationen tycks inte fungera, och det senaste förslaget,
            att dra in poliser nattetid, orsakade minst sagt förtvivlan hos
            alla berörda. Det gjorde man också senare, man har alltså dragit
            in dem. Vi ser i dag att det begås fler brott. Det är inte långt
            mellan
          </note>
          <note>
            Stockholm och Uppsala. Det går lättare att vara anonym än om
            man åker längre ut i landet.
          </note>
          <note>
            Det är egentligen ingen nyhet att polisväsendet inte har fungerat
            på ett bra sätt i länet. Det här missnöjet har funnits alltför
            länge. Vissa åtgärder har man försökt att vidta, men det tycks
            inte hjälpa.
          </note>
          <note>
            Vid studiebesök hos polisen får man, som jag sade tidigare, helt
            klart för sig att det fattas resurser. Tilldelningen av pengar
            är ändå regeringens yttersta ansvar. Polisen i Uppsala län får
            inte den rättmätiga del av de pengar som fördelas i Sverige. Hur
            fördelningen av hela landets pengar ska gå till måste ändå intressera
            justitieministern.
          </note>
          <note>
            Frågan är om det är bara pengar som saknas. Det tycker jag också
            att man kan ta till sig. Den turbulens som det har varit i Uppsala
            kring personalfrågor och ekonomi har tärt på förtroendekapitalet
            för rättsväsendet. Det beklagar jag verkligen.
          </note>
          <note type="speaker">
            Anf. 224 Justitieminister THOMAS BODSTRÖM (s):
          </note>
          <note>
            Fru talman! Självklart är en god personalpolitik inom polisen
            viktig. För drygt ett år sedan träffade
          </note>
          <note>
            Rikspolisstyrelsen ett samverkansavtal med arbetstagarorganisationerna.
            Syftet är att skapa en bättre och effektivare verksamhet genom
            att de anställdas engagemang, inflytande och delaktighet ökar.
            Jag tror mycket på det här. Vi ska inte glömma att ökad delaktighet
            betyder ökat ansvar för beslut och resultat.
          </note>
          <note>
            Jag tror att vi är överens om att det sammantaget behövs både
            en del pengar och sådana saker som samverkansavtalet.
          </note>
          <note type="speaker">
            Anf. 225 RIGMOR STENMARK (c):
          </note>
          <note>
            Fru talman! Jag begär inte att en ny justitieminister ska känna
            till alla detaljer i hela Sverige. Men det är inte så långt till
            Uppsala, så jag skulle vilja råda justitieministern att åka dit,
            kanske lite privat.
          </note>
          <note>
            Jag vill också erinra om den motion som jag har skrivit för Uppsala
            län.
          </note>
          <note>
            Det råder polisbrist och jag inser att det inte är lätt att i
            en handvändning komma till rätta med de problemen heller. Jag
            tycker att det är bra att i kväll ha lyssnat till att det ska
            bli fler poliser.
          </note>
          <note>
            Arbetsmiljön för den enskilde polismannen tycker jag också att
            man ska titta närmare på. Den är i dag långt ifrån tillfredsställande.
            Jag behöver knappast erinra om de brutala beskjutningar som ägt
            rum på poliser i tjänst. Vi känner oss alla mycket illa berörda
            när vi tänker på det. Det måste naturligtvis sätta sina spår hos
            den poliskår som vi har i dag. Det påverkar säkert även de ungdomar
            som står i vägskälet och funderar på att välja den här framtidsbanan.
          </note>
          <note>
            Det riksdag och regering kan göra är att visa rättsväsende och
            polis respekt. Det tror jag också att man gör. Man måste erkänna
            att det måste tas krafttag för att polisutbildningen ska utökas.
            Det tycker jag också att justitieministern har visat här i kväll
            att man gör.
          </note>
          <note>
            Men det behövs också åtgärder för att de som utbildar sig till
            poliser inte slutar och ger upp på grund av en dålig arbetsmiljö.
            Det förekommer i Uppsala län att poliser som inte längre trivs
            med sina arbetsuppgifter flyttar. Det råder turbulens på sina
            håll.
          </note>
          <note>
            Jag har tidigare sagt att god personalpolitik inom de statliga
            myndigheterna också måste omfatta hela poliskåren.
          </note>
          <note>
            Jag vet inte om justitieministern känner till att
          </note>
          <note>
            Stockholmsområdet nu drar till sig poliser genom att betala ca
            3 000 kr mer i månaden för samma tjänster som man utför i Uppsala.
            Vi har alltså den situationen att poliser är boende i t.ex. Håbo
            och Bålsta och jobbar i Stockholm. Vad säger justitieministern
            om det?
          </note>
          <note>
            Med det tackar jag för den här debatten och önskar lycka till!
            Det fordras mycket jobb här.
          </note>
          <note>
            Överläggningen var härmed avslutad.
          </note>
          <note>
            25 § Svar på interpellation 2000/01:166 om medlemskap i brottsliga
            organisationer
          </note>
          <note type="speaker">
            Anf. 226 Justitieminister THOMAS BODSTRÖM (s):
          </note>
          <note>
            Fru talman! Ingvar Svensson har frågat mig vilka lagstiftningsåtgärder
            jag avser att vidta avseende medlemskap i kriminella organisationer.
          </note>
          <note>
            Frågan om hur vi på ett effektivt sätt ska kunna motverka den
            brottslighet som förekommer i organiserad form och i anslutning
            till vissa organisationer är synnerligen angelägen. Under senare
            år har ett omfattande lagstiftnings- och utredningsarbete bedrivits
            inom Regeringskansliet i syfte att förbättra möjligheterna att
            ingripa mot sådan brottslighet.
          </note>
          <note>
            Även det internationella samarbetet har givit Sverige anledning
            att överväga om det behövs ny lagstiftning på området. Frågan
            om förbud mot deltagande i rasistiska organisationer har övervägts
            vid flera tillfällen tidigare, främst med anledning av innehållet
            i FN:s konvention för avskaffande av alla former av rasdiskriminering.
            Regeringen har gjort bedömningen att svensk lagstiftning uppfyller
            konventionens krav eftersom varje yttring av rasism är förbjudet.
            Lagstiftningen är tillräcklig för att i praktiken tvinga organisationer
            som främjar rasdiskriminering till passivitet.
          </note>
          <note>
            Som Ingvar Svensson nämner i sin fråga är medlemskap i brottsliga
            organisationer kriminaliserat i vissa länder, bl.a. i Tyskland
            och i Belgien. Straffbestämmelserna har utformats på lite olika
            sätt i olika länder. Sammantaget kan nämnas att bestämmelserna
            i praktiken har varit svåra att tillämpa. Åklagare har t.ex. funnit
            sig stå inför bevisproblem när det gäller att visa att det finns
            en tillräcklig organisationsgrad och framför allt att visa att
            organisationen har haft en brottslig avsikt. Problem med inskränkningar
            i föreningsfriheten har också uppmärksammats.
          </note>
          <note>
            Regeringen tillsatte i augusti 1998 en parlamentariskt sammansatt
            kommitté som bl.a. skulle överväga om det bör göras straffbart
            att aktivt delta i organisationer som har brottslighet som ett
            väsentligt inslag i sin verksamhet. Sådant aktivt deltagande kan
            t.ex.
          </note>
          <note>
            bestå i finansiering av organisationen, upplåtelse av lokal till
            denna eller aktivt stöd på annat sätt, dock inte enbart genom
            medlemskap. I direktiven görs, på liknande sätt som tidigare,
            bedömningen att en kriminalisering av enbart medlemskap i vissa
            organisationer skulle utgöra ett alltför stort ingrepp i föreningsfriheten.
            Dessutom skulle en sådan kriminalisering kunna komma att träffa
            fall som helt saknar straffvärde.
          </note>
          <note>
            Som Ingvar Svensson nämner lämnade kommittén sitt betänkande
            i slutet av oktober 2000. I betänkandet presenterar kommittén
            en möjlig modell för kriminalisering av aktivt deltagande i en
            organisation som har brottslighet som ett väsentligt inslag i
            sin verksamhet.
          </note>
          <note>
            Majoriteten av kommitténs ledamöter har dragit slutsatsen att
            man inte bör kriminalisera ett sådant aktivt deltagande. Betänkandet
            är för närvarande ute på remiss och kommer efter remisstidens
            utgång i februari att beredas inom departementet. Det finns därvid
            anledning att noga analysera såväl majoritetens som minoritetens
            ställningstagande. Emellertid är det alldeles för tidigt att säga
            något om vad denna beredning kommer att resultera i.
          </note>
          <note>
            Jag kan också passa på att nämna FN:s konvention mot gränsöverskridande
            brottslighet, som Sverige nyligen har undertecknat. Konventionen
            är bl.a.
          </note>
          <note>
            tillämplig på gränsöverskridande allvarlig brottslighet som begås
            av en organiserad kriminell grupp. Den sätter en global standard
            för bekämpning av organiserad brottslighet i internationella sammanhang.
            Sverige lever i allt väsentligt upp till denna standard.
          </note>
          <note>
            Att förespråka en kriminalisering av själva medlemskapet i vissa
            organisationer som ett verksamt medel mot organiserad brottslighet
            är nog att göra det lätt för sig. Som framgår av det jag tidigare
            sagt finns det flera avgörande invändningar mot en sådan ordning.
            Bl.a. finns svårigheten att avgöra om det är organisationen som
            sådan som utövar brottslig verksamhet eller endast enskilda medlemmar
            av den.
          </note>
          <note>
            Vidare kan det vara svårt att avgöra vad som avses med medlemskap.
            Det är långtifrån säkert att en organisation med brottslig verksamhet
            för ett formellt medlemsregister. Man bör också hålla i minnet
            att det finns organisationer som för att uppnå fullständigt legitima
            mål ibland använder sig av metoder som är straffbara. Sådana organisationer
            finns både inom miljörörelsen och inom fredsrörelsen. Självfallet
            ska vi inte kriminalisera medlemskapet i dessa.
          </note>
          <note>
            Det är bl.a. mot denna bakgrund som såväl riksdag som regering
            hitintills har ställt sig avvisande till att kriminalisera medlemskapet
            i vissa organisationer.
          </note>
          <note>
            Och som jag uppfattar det finns det fortfarande en betydande
            majoritet för denna hållning. Det är därför inte aktuellt för
            mig att utarbeta ett förslag till en sådan kriminalisering.
          </note>
          <note>
            Jag tror också att det är viktigt att se helheten i problemet.
            Bekämpning av kriminella organisationer kan givetvis inte ske
            enbart med straffrättsliga åtgärder. Väl så viktiga är åtgärder
            som tar sikte på polisens spanings- och utredningsmetoder, kriminalunderrättelseverksamheten
            och polisens samarbete med andra organ. Insatser inom sådana områden
            som utbildning, information och opinionsbildning är givetvis också
            av stor betydelse.
          </note>
          <note type="speaker">
            Anf. 227 INGVAR SVENSSON (kd):
          </note>
          <note>
            Fru talman! Jag får tacka justitieministern för svaret. Det var
            skäligen tunt, i synnerhet om man ser det i perspektivet av att
            vi i höstas fick se ett antal pompösa debattartiklar undertecknade
            av ett antal statsråd där det utlovades kraftfullt agerande från
            regeringens sida. Så här kunde det t.ex. heta: "Regeringen ser
            som en utomordentligt viktig uppgift att kraftsamla för att mota
            de mörka krafterna och värna människovärdet.
          </note>
          <note>
            Somligt har gjorts men fortfarande återstår mycket."
          </note>
          <note>
            Det citatet är från Aftonbladet den 15 december, och jag tror
            att det var vice statsministern som hade skrivit det.
          </note>
          <note>
            Även justitieministern medverkade i någon sådan här pompös artikel
            vill jag minnas. Jag kan hålla med om en del av det här citatet,
            nämligen att det fortfarande är mycket som återstår att göra.
            Men det vore bra om regeringen i sitt kraftsamlande någon gång
            kom fram till praktiska åtgärder.
          </note>
          <note>
            Det är ju tjusigt med vidlyftiga debattartiklar och deklarationer.
            Det är inget fel med det, det är ju en del av den politiska debatten.
            Uppmärksamheten på vissa områden är i sig av godo. Det är inte
            heller något fel med vare sig inhemska eller internationella konferenser
            kring problem med kriminella organisationer, dvs. de rasistiska
            organisationerna eller de av maffiakaraktär. Det är jättebra.
          </note>
          <note>
            Men vi kan ta analogin med cancer. Tänk om cancerläkare och cancerforskare
            bara ägnade sig åt att samlas på konferenser eller avge högtidliga
            deklarationer om kraftsamling mot cancer och inte ägande sig åt
            att hitta och använda verkningsfulla instrument mot cancern där
            den finns. Den typen av läkare och forskare skulle vi nog inte
            ha så mycket respekt för.
          </note>
          <note>
            Fru talman! Det är bra att regeringen samlar kraft, men det vore
            också bra om den kom ut ur startblocket. Under de senaste åren
            har vi sett en rad problem när det gäller den organiserade brottsligheten.
            Den spänner över stora fält; narkotika, sprit, alkoholsmuggling,
            människohandel, maffialiknande och nynazistiska organisationer.
            Under 1999 var ju antalet brott med rasistiska eller främlingsfientliga
            inslag totalt 2 363. Av dessa var olaga hot, misshandel och trakasserier
            de vanligaste typerna.
          </note>
          <note>
            På en punkt vill jag hålla med ministern. Problemen med den organiserade
            brottsligheten kan givetvis inte enbart lösas med straffrättsliga
            åtgärder, säger justitieministern. Visst, så är det. Den viktigaste
            åtgärden mot brottslighetens utveckling över huvud taget är givetvis
            först och främst det förebyggande arbetet. Vuxnas insatser betyder
            oerhört mycket för att få barn och unga att avstå från omedelbar
            tillfredsställelse till förmån för långsiktiga vinster. Detta
            enkla synsätt kan alla oavsett utbildning bidra med i internaliseringsarbetet,
            dvs. då man överför normer och värderingar till barn och ungdomar.
          </note>
          <note>
            Föräldrar och andra vuxna som har ansvar för barnuppfostran är
            alltså en viktig målgrupp i den effektiva politik som är möjlig
            att bedriva. Höjd upptäcktsrisk, fasthet och konsekvens är viktiga
            signaler i det brottsförebyggande arbetet, och här tror jag också
            att regeringen behöver ett rejält strategibyte.
          </note>
          <note>
            Men i den allmänna preventionen ingår också klargörande signaler
            från lagstiftarna. Strafflagstiftningen, och en i konsekvens med
            denna genomförd rättstillämpning, är utan tvivel ett kraftfull
            instrument för påverkan. Lagstiftningen bidrar alltså till det
            förebyggande arbetet mot brottslighet. I synnerhet vet vi att
            nyrekryteringen till brottslighet kan påverkas åt rätt håll beroende
            på hur kriminaliseringen sker.
          </note>
          <note>
            Att kriminalisera medlemskap, eller rättare sagt stöd till och
            deltagande i, kriminella organisationer ger en enklare och mer
            tydlig hållning i frågan. Visst håller jag med justitieministern
            om att det finns bevissvårigheter och gränsdragningsfrågor. Det
            ska inte förnekas. Starks utredning från 1991 hade helt visst
            synpunkter på detta men förutsatte att det var möjligt att införa
            en sådan lagstiftning. Tyvärr avvisades detta med det urdåliga
            argumentet att en sådan lag skulle skapa för stor uppmärksamhet
            kring rasistiska organisationer.
          </note>
          <note>
            Fru talman! Man kan nog utan överdrift säga att de lyckades med
            detta trots de passiva politikerna.
          </note>
          <note type="speaker">
            Anf. 228 Justitieminister THOMAS BODSTRÖM (s):
          </note>
          <note>
            Fru talman! Det är riktigt att regeringen avser att ta krafttag
            mot personer inom kriminella organisationer. Att man inte har
            för avsikt att kriminalisera enbart medlemskap i kriminella organisationer
            innebär ju inte att man inte ser allvarligt på situationen. Det
            ska inte heller uppfattas som att man inte vidtar åtgärder mot
            dem. Det handlar ju om att vidta rätt åtgärder, inte bara om att
            vidta åtgärder för att därefter kunna säga att nu har vi gjort
            vårt. Man ska inte bara visa upp utåt och säga att det här har
            vi minsann lagstiftat om. Om man inte kommer fram till att det
            finns fördelar att vinna med en lagstiftning ska man naturligtvis
            inte ha någon.
          </note>
          <note>
            Jag vill också passa på att nämna att regeringen i dag, kanske
            som ett tecken på det vi talar om i dag, bjöd in Heléne Lööw,
            som möjligen är den verkliga experten på kriminella organisationer,
            nazistiska organisationer. Hon nämnde också detta att det verkligen
            vore dåligt att kriminalisera dessa organisationer. Men det kanske
            också ska uppfattas som något pompöst från hennes sida.
          </note>
          <note type="speaker">
            Anf. 229 INGVAR SVENSSON (kd):
          </note>
          <note>
            Fru talman! Vi kan så klart diskutera vilka åtgärder som är de
            rätta. Men i Starks utredning, som jag tycker att man har tagit
            alldeles för liten hänsyn till i debatten under 90-talet, hade
            man ju mycket tydliga kriterier när det gäller formerna för ingripande.
            Det var nämligen om det förekom våld, hot eller tvång.
          </note>
          <note>
            Det är alltså mycket distinkta kriterier som avgränsar området.
            Det borde kunna användas på ett effektivt sätt.
          </note>
          <note>
            Det intressanta med den modell som Stark tog fram var ju att
            den togs fram för rasistiska organisationer, men det visar sig
            att den också är användbar när det gäller brottsliga organisationer
            av s.k. maffiatyp.
          </note>
          <note>
            Det är intressant att justitieministern i svaret på interpellationen
            noterar majoritetshållningen i denna fråga i riksdagen. Jag tycker
            att det är ett svagt argument. Om socialdemokraterna tar sitt
            förnuft till fånga och ställer upp bakom kristdemokraternas förslag
            är vi ju faktiskt bara två röster från majoritet.
          </note>
          <note>
            Sedan kan man också fråga sig vad som menas med majoritet. För
            bara lite över ett år sedan gjordes det en undersökning om just
            hur folket såg på kriminalisering av rasistiska organisationer.
            Det visade sig att 73 % ville ha en sådan kriminalisering. Nu
            vet både justitieministern och jag att det är relativt meningslöst
            att kriminalisera själva organisationerna eftersom vi inte har
            en ordentlig organisationslagstiftning i Sverige. Men man kan
            ju komma åt det här, och det var det Stark i sin utredning pekade
            på, genom att kriminalisera enskilds stöd till eller deltagande
            i sådana organisationer.
          </note>
          <note>
            Justitieministern säger också i sitt svar att väl så viktiga
            åtgärder är sådana som tar sikte på polisens insatser och samarbete
            med andra. Det håller jag med om. Men jag lyssnade tidigare på
            mitt rum på debatten omkring polisens resurser. Där finns det
            ju väldigt mycket för justitieministern att ta tag i.
          </note>
          <note>
            Justitieministern säger i sitt svar att det är att göra det lätt
            för sig att välja kriminalisering av enskilds deltagande eller
            stöd. Jag skulle nog vilja säga att den som inget gör faktiskt
            har det allra lättast. Dessutom underlättar passiviteten också
            för de organisationer som utövar just våld, hot eller tvång. Det
            är väldigt allvarligt.
          </note>
          <note>
            Justitieministerns företrädare på posten hade länge en rigid
            hållning till den typ av kriminalisering som vi diskuterar nu.
            Men med tiden mjuknade hon, och hon sade faktiskt att det var
            en tänkbar möjlighet. Det är min förhoppning att mognadsprocessen
            hos den nuvarande ministern ska gå lite snabbare i den här frågan.
          </note>
          <note type="speaker">
            Anf. 230 Justitieminister THOMAS BODSTRÖM (s):
          </note>
          <note>
            Fru talman! Jag ska först säga, vilket inte framgick i mitt första
            inlägg, att det naturligtvis är en svår fråga. Det är inte så
            enkelt som att det är svart eller vitt. Men en av anledningarna
            till ställningstagandet är att det vid internationella jämförelser
            inte har kunnat visas att det här är ett effektivt sätt att komma
            åt det som vi är helt överens om att vi vill komma åt.
          </note>
          <note>
            Överläggningen var härmed avslutad.
          </note>
          <note>
            26 § Svar på interpellation 2000/01:188 om tomträtter
          </note>
          <note type="speaker">
            Anf. 231 Justitieminister THOMAS BODSTRÖM (s):
          </note>
          <note>
            Fru talman! Annelie Enochson har frågat mig om vilka åtgärder
            jag tänker vidta i lagstiftningsärendet om tomträttsavgäld.
          </note>
          <note>
            Enligt vad jag förstår är jag och Annelie Enochson överens i
            sak: Det finns brister i dagens reglering om hur man ska bestämma
            tomträttsavgäld vid övergång till en ny avgäldsperiod. Eftersom
            avgälden enligt dagens system ska vara oförändrad under lång tid,
            minst tio år, resulterar en tillämpning av reglerna i språngvisa,
            kraftiga avgäldshöjningar som kan vara svåra att acceptera för
            den enskilde. Dessutom ger systemet upphov till långvariga och
            kostsamma domstolsprocesser.
          </note>
          <note>
            Det förslag till nya lagregler om beräkning av tomträttsavgäld
            som har beretts inom Regeringskansliet bygger på att avgälden
            ska kunna bestämmas enklare, mer förutsägbart och med tätare intervaller
            än i dag. Med de föreslagna reglerna bör avgälden kunna utvecklas
            jämnare än enligt dagens system.
          </note>
          <note>
            Dessutom bör antalet rättegångar om tomträttsavgäld kunna minska
            betydligt. Inriktningen har varit att försöka hitta ett system
            som är bättre än det nuvarande för både fastighetsägare och tomträttshavare.
          </note>
          <note>
            Som Annelie Enochson har angett yttrade sig Lagrådet i ärendet
            i januari 1999. Lagrådet fann att själva metoden för avgäldsändring
            i sina huvuddrag föreföll väl utformad men att det var svårt att
            förutsäga hur utfallet skulle bli. Enligt Lagrådet kunde tveksamhet
            främst råda om den föreslagna avgäldsräntans storlek.
          </note>
          <note>
            Sedan Lagrådet lämnade sitt yttrande har beredningen fortsatt,
            bl.a. i frågan om avgäldsräntan. I
          </note>
          <note>
            synnerhet avgäldsräntans storlek har diskuterats på nytt, särskilt
            som det har framkommit tecken på att den avgäldsränta som föreslogs
            i lagrådsremissen var något för hög.
          </note>
          <note>
            Innan jag kan presentera ett lagförslag för regeringen vill jag
            försäkra mig om att en ny lagreglering i frågan ger en rimlig
            balans mellan parternas intressen i tomträttsavtalen. Det finns
            i det avseendet vissa frågor som behöver övervägas ytterligare,
            bl.a. vilka ekonomiska konsekvenser som en ny lagreglering kan
            medföra för fastighetsägare och tomträttshavare. Det har inte
            varit möjligt att slutföra dessa överväganden under hösten. Ärendet
            bereds därför i Justitiedepartementet med inriktningen att regeringen
            under våren ska kunna ta ställning i frågan.
          </note>
          <note type="speaker">
            Anf. 232 ANNELIE ENOCHSON (kd):
          </note>
          <note>
            Fru talman! Jag vill tacka justitieministern för svaret. Jag
            är glad för dess positiva inriktning och att justitieministern
            också vill förenkla denna komplicerade lag.
          </note>
          <note>
            Denna lag har vållat huvudbry i alla våra 165
          </note>
          <note>
            kommuner som har tomträtt, och när det gäller tomträttsavgälderna
            har domstolsprocesserna varit många, krångliga och svåra.
          </note>
          <note>
            Tomträttsinstitutet har funnits sedan 1907 och infördes då som
            ett komplement till äganderätten. Dess syfte från början var socialpolitiskt,
            för att även de med mindre pengar skulle ges möjlighet att bygga
            ett eget hem. Kommunerna upplät då sina marker för bostadsbyggnation
            med en ganska låg tomträttsavgäld. Konstruktionen på tomträtterna
            från början var långa upplåtelsetider, på mellan 26 och 100 år,
            och när upplåtelsetiden var slut upphörde också tomträtten.
          </note>
          <note>
            Lagen ändrades 1953 till att få en mera kommunalekonomisk inriktning,
            där kommunerna kunde tillgodoräkna sig värdestegringen av sin
            mark. Samtidigt blev tomträtterna "eviga", och avgäldsperioderna
            reglerades för bostadsbyggnader till att vara minst 20
          </note>
          <note>
            år.
          </note>
          <note>
            Lagen ändrades igen 1970, men då i princip endast med att avgäldsperioderna
            kortades ned till tio år. Sedan dess har inte mycket hänt.
          </note>
          <note>
            Det har alltså inte skett någon större förenkling av denna komplicerade
            lag sedan 1953.
          </note>
          <note>
            Den tillsattes en tomträttskommitté 1977, och två betänkanden
            har presenterats, 1980 och 1990. Två lagrådsremisser från 1997
            och 1998 har överlämnats av regeringen. Men ingen lagändring har
            kommit till stånd. Under tiden växer överklagningsärendena hos
            domstolarna, och en betydande del av kommunernas tekniska resurser
            får avsättas för dessa processer.
          </note>
          <note>
            I denna komplicerade lag är alltså den långa avgäldsperioden
            ett av problemen. Detta innebär, som ministern mycket riktigt
            påpekar i sitt svar, språngvisa och kraftiga avgäldshöjningar.
          </note>
          <note>
            Min fråga till justitieministern är: Vill ministern medverka
            till att det blir årsvis reglerade avgäldsperioder och inte, som
            nu, med minst tio år mellan varje tillfälle som avgälden kan regleras?
          </note>
          <note type="speaker">
            Anf. 233 Justitieminister THOMAS BODSTRÖM (s):
          </note>
          <note>
            Fru talman! Svaret är ja. Jag anser att det vore bättre att reglera
            det varje år. Det är riktigt - jag tror att vi är överens - att
            det finns även andra brister, bl.a. en del processer som inte
            är önskvärda. Enligt min mening är det därför angeläget att en
            ny lagreglering utformas, så att dessa brister undanröjs eller
            i varje fall minskar i omfattning.
          </note>
          <note>
            Min förhoppning är, som jag tidigare nämnt, att regeringen ska
            kunna ta ställning i frågan under våren. Men det är ändå viktigt
            att understryka, att om varken fastighetsägare eller tomträttshavare
            kan se att en ny reglering är bättre än den nuvarande är jag inte
            beredd att verka för att en ändring av reglerna kommer till stånd.
          </note>
          <note type="speaker">
            Anf. 234 ANNELIE ENOCHSON (kd):
          </note>
          <note>
            Fru talman! Tack! Det låter positivt.
          </note>
          <note>
            Jag vill lyfta fram en annan sak, och det är tomträtternas avgäldsräntor.
            I ministerns svar står det om avgäldsräntans storlek, och därom
            har många tvister uppstått.
          </note>
          <note>
            Avgälderna är komplicerat uppbyggda, men förenklat kan sägas
            att avgälden är ränta gånger värdet på markens marknadsvärde.
            I lagrådsremissen från
          </note>
          <note>
            1998 föreslår man en fast ränta på 4,5 % för kommersiella fastigheter
            och 4 % för småhus. Att räntan har stor betydelse förstår vi när
            värdet på marken kan vara så högt som 20 000 kr per kvadratmeter.
          </note>
          <note>
            Sverige har ca 98 000 tomträtter i 165 kommuner, och många av
            dessa kommuner är små. När tomträtternas avgälder ska omregleras
            finns inte kompetensen i kommunerna, eftersom denna kunskap bara
            efterfrågas ungefär vart tionde år. Expertis får anlitas som kostar
            pengar, och det kanske ändå blir tvister i domstol som kostar
            ännu mera kommunala medel.
          </note>
          <note>
            Här måste till en förenkling av hur avgälderna beräknas.
          </note>
          <note>
            Frågan är också om man kan lagstifta om avgäldsräntan. Ofta lagstiftar
            man när parterna inte är överens. Tittar vi på andra räntor som
            har anknytning till boendet ser vi att Boverket bestämmer räntesatsen
            för beräkning av räntebidraget. Detta sker så ofta som varje fredag,
            och denna räntesats som kallas subventionsräntan bestäms i samråd
            med Riksgäldskontoret och baserar sig på statslåneräntan och bostadsobligationsräntan.
          </note>
          <note>
            I det framtida arbetet med att få till stånd en lagändring undrar
            jag om justitieministern kan tänka sig att Riksgäldskontoret kan
            bestämma räntan, liksom man gör när det gäller statslåneräntan.
          </note>
          <note type="speaker">
            Anf. 235 Justitieminister THOMAS BODSTRÖM (s):
          </note>
          <note>
            Fru talman! Jag ska svara kort på frågorna. Det är just avgäldsräntans
            nivå som är en av de stora diskussionerna, där det gäller att
            hitta rätt nivå. Det som är ett problem, kan jag nämna, är att
            i vissa delar av landet anser tomträttshavare att det blir något
            sämre på kortare sikt medan man i andra kommuner anser att det
            blir bättre på kort sikt.
          </note>
          <note>
            Sammantaget tror jag att det skulle vara bättre för alla parter,
            men om det lyfts fram på detta sätt är det alltså svårt att gå
            vidare. Diskussionen och utredningen fortsätter.
          </note>
          <note>
            På frågan om man kan lagstifta är svaret att det går, anser vi.
            Det är bättre för förutsägbarheten än att
          </note>
          <note>
            Riksgäldskontoret ska avgöra den frågan.
          </note>
          <note type="speaker">
            Anf. 236 ANNELIE ENOCHSON (kd):
          </note>
          <note>
            Fru talman! Det här är komplicerade frågor. Både justitieministern
            och jag, med vår bakgrund som jurist och arkitekt, har fått anlita
            expertis för att förstå den komplicerade lagstiftningen. Det måste
            vara svårare för dem ute i kommunerna, särskilt i små kommuner,
            att just beräkna avgäld, ränta och upplåtelsetid. Jag är glad
            att en lagändring är på gång, och jag hoppas att den kommer att
            ligga på vårt bord under våren.
          </note>
          <note>
            Jag vill ta upp en sak till, och det är den andra variabeln när
            man beräknar avgälden, dvs. värdet av marken.
          </note>
          <note>
            Värdet på marken är ju extremt högt i våra storstäder, och taxeringsvärdena
            används i många kommuner för att räkna fram avgälderna. Höjs taxeringsvärdet
            så höjs avgälden oftast med samma procentsats. Ett exempel är
            från min hemkommun Göteborg, där taxeringsvärdet höjs med 69 %
            i de västra stadsdelarna, där vi också har många tomträtter. Det
            blir alltså orimliga höjningar av avgälden vid omförhandlingar.
          </note>
          <note>
            I den senaste lagrådsremissen från 1998 föreslås att värdet av
            marken ska bestämmas olika beroende på om det är en kommersiell
            fastighet eller en fastighet för småhusändamål. För småhusändamål
            bestäms markvärdet vid den allmänna fastighetstaxeringen, och
            för kommersiella fastigheter kommer fri värdering att ske vart
            femte år. Man föreslår vidare att penningvärdesförändringen ändras
            varje år och att den följer konsumentprisindex.
          </note>
          <note>
            Min sista fråga till ministern är om han kan tänka sig vid lagregleringen
            att penningvärdesförändringen av marken kan följa konsumentprisindex.
          </note>
          <note type="speaker">
            Anf. 237 Justitieminister THOMAS BODSTRÖM (s):
          </note>
          <note>
            Fru talman! Jag svarar ett försiktigt ja. Jag är inte helt övertygad.
            Men som jag nu bedömer det är svaret ja.
          </note>
          <note>
            Överläggningen var härmed avslutad.
          </note>
          <note>
            27 § Svar på interpellation 2000/01:193 om
          </note>
          <note>
            STASI-spioner
          </note>
          <note type="speaker">
            Anf. 238 Justitieminister THOMAS BODSTRÖM (s):
          </note>
          <note>
            Fru talman! Lennart Fridén har frågat vad som gjorts för att
            avslöja STASI-spioner i Sverige, vad ytterligare som kommer att
            göras och varför så lite har hörts från den svenska regeringen.
          </note>
          <note>
            Som min företrädare uttalade vid ett flertal tillfällen under
            förra året har Säkerhetspolisen, såväl före som efter murens fall,
            bedrivit ett omfattande arbete med att kartlägga STASI-aktivitet
            i Sverige.
          </note>
          <note>
            Sedan 1988 har Säkerhetspolisen utrett ungefär 45
          </note>
          <note>
            ärenden. I sju av dem har förundersökning inletts.
          </note>
          <note>
            Förundersökningarna har lagts ned på grund av att brott inte
            kunnat styrkas eller att misstänkta brott varit preskriberade.
          </note>
          <note>
            I flera av de andra ärendena har Säkerhetspolisen haft samtal
            med aktuella personer. Säkerhetspolisen gör bedömningen att man
            haft en så bra tillgång till uppgifter att möjligheterna att utreda
            aktuella ärenden varit goda.
          </note>
          <note>
            En stor del av de STASI-handlingar som finns kvar hanteras av
            en särskild myndighet, Gauckmyndigheten. När det gäller frågan
            om svensk aktivitet vid dess arkiv är det viktigt att notera att
            det i detta arkiv framför allt finns uppgifter om inrikesspionage,
            som inte skulle föra utredningar om svenska förhållanden framåt.
          </note>
          <note>
            De frågor som Lennart Fridén tar upp handlar bl.a. om misstankar
            om brott mot rikets säkerhet i pågående eller nedlagda förundersökningar.
            Sådana uppgifter omfattas i mycket stor utsträckning av sekretess.
            Det är därför naturligt att någon mer detaljerad redovisning av
            vad som händer inte kan ges varken från regeringens eller Säkerhetspolisens
            sida. Säkerhetspolisen har dock i sina öppna verksamhetsberättelser
            redovisat resultatet av sitt arbete med kartläggning av STASI-aktiviteter.
          </note>
          <note>
            Det återstår fortfarande en del arbete med att få fram uppgifter
            om den aktivitet som det forna Östtyskland bedrev mot Sverige.
            Säkerhetspolisen fortsätter därför sitt arbete.
          </note>
          <note>
            Mitt svar på Lennart Fridéns fråga i dag är att regeringen inte
            nu avser att vidta några åtgärder i saken.
          </note>
          <note type="speaker">
            Anf. 239 LENNART FRIDÉN (m):
          </note>
          <note>
            Fru talman! Jag får tacka statsrådet för svaret. Det är första
            gången det har givits något svar med substans, för tidigare har
            ansvariga ministrar bara menat att de utgår från att polisen gör
            det den ska. Nu låter statsrådet Bodström oss veta ungefär hur
            många utredningar som har gjorts och vad som har hänt med några
            av dem, och det tycker jag är positivt.
          </note>
          <note>
            Justitieministern talar i sitt svar också om Gauckarkivet strax
            utanför Berlin. Även om det har sin speciella karaktär och främst
            täcker MFS och STA-
          </note>
          <note>
            SI:s aktiviteter i Tyskland - Öst- och Västtyskland -
          </note>
          <note>
            finns där material som skulle kunna hjälpa till i utredningar
            även rörande Sverige.
          </note>
          <note>
            Vid samtal i Berlin i höstas fick jag kommentarer av typen "Ja,
            svenskarna har ju inte direkt sprungit ned dörrarna hos oss".
            Däremot har man tydligen från våra grannländer varit mycket mer
            intresserad, trots att mycket tyder på att Sverige av olika skäl
            var det från DDR:s sida mest intressanta landet.
          </note>
          <note>
            STASI glömde att förstöra säkerhetskopian av utlandsspionagets
            databank, och den har innan den återgått till Tyskland hanterats
            av CIA, bl.a. Där lär finnas mycket att hämta.
          </note>
          <note>
            Vårt grannland Finland har medgivit att de berördas namn får
            offentliggöras under förutsättning att de själva får ta del av
            de data som berör dem. I Norge påbörjades i höstas den första
            rättegången mot en
          </note>
          <note>
            STASI-spion.
          </note>
          <note>
            Självfallet ska vi inte syssla med retroaktivitet i det svenska
            rättsväsendet. Det har dessvärre gjorts i ett antal fall. Preskriberat
            är preskriberat. Men många undrar över varför vi inte gör som
            t.ex. Danmark. I
          </note>
          <note>
            maj förra året beslöt Folketinget att fakta skulle forskas fram
            om detta eller, som man kunde läsa, att
          </note>
          <note>
            "Danmarks fjender skal frem i lyset" och "Den kolde krig under
            lup". Som kontrast till detta noterades i den danska pressen i
            den efterföljande debatten - jag ska nöja mig med att citera från
            Berlingske Tidende -
          </note>
          <note>
            följande: "Svenskerne freder deres Stasi-spioner".
          </note>
          <note>
            Det betyder att svenskarna skyddar sina STASI-
          </note>
          <note>
            spioner. Det låter väl inget vidare, justitieministern?
          </note>
          <note>
            Har regeringen något skäl till att vi inte ska lyfta fram, som
            t.ex. socialdemokraterna i Danmark har ställt sig bakom, landets
            fiender i ljuset?
          </note>
          <note>
            Jag har här några kopior av s.k. SIRA-dokument från de tyska
            arkiven. På ett antal av dem finns det överstrykningar av namn,
            som uppenbarligen har stått i klartext. Det kan inte med modern
            teknik vara omöjligt att få fram vad där har stått.
          </note>
          <note>
            Med tanke på att en del av dessa överstrykningar står i anslutning
            till ledande personer i Sverige kan man förmoda att dessa "mörklagda"
            personer haft en mycket central position eller rört sig nära landets
            ledning. Hon eller han kanske finns där ännu. Hon eller han kanske
            ingår i en viktig struktur i vårt samhälle.
          </note>
          <note>
            Jag tycker, justitieministern, att inga stenar får ligga ovända
            i dessa frågor. Passiviteten eller resignationen som kan anas
            i justitieministerns svar tycker jag i stället borde ha varit
            en klart uttalad vilja till en utstädning av denna unkna epok
            i mänsklighetens historia vad gäller Sverige. Det hade varit bättre
            än att frågan dyker upp igen i form av t.ex. en motion, med tanke
            på hur sådana brukar hanteras av majoriteten bara därför att de
            kommer från någon som representerar fel parti.
          </note>
          <note>
            Efter min debatt i frågan förra gången - det var under en frågetimma
            som jag kunde rikta frågan till dåvarande tjänsteförrättande justitieminister
            Lena
          </note>
          <note>
            Hjelm-Wallén - fick jag ett svavelosande brev från en anonym
            person skickat till riksdagsadressen. Jag frågar mig om det var
            en av dem som är rädda för att bli avslöjade. För att tala ett
            språk som ministern kanske förstår ännu bättre hade jag velat
            se mitt inkast förvaltas i en rusning mot mål och inte bara som
            en klackspark över sidolinjen.
          </note>
          <note type="speaker">
            Anf. 240 Justitieminister THOMAS BODSTRÖM (s):
          </note>
          <note>
            Fru talman! Jag vill säga att detta är en viktig och angelägen
            fråga. Det är ingen tvekan om den saken.
          </note>
          <note>
            Det är inget avslutat arbete, utan det fortgår. Ett av de problem
            som finns med att diskutera frågan är att mycket är sekretessbelagt.
          </note>
          <note>
            Jag vill ändå nämna att Säkerhetstjänstkommissionen har regeringens
            uppdrag att klarlägga de svenska säkerhetstjänsternas författningsskyddade
            verksamhet. I kommissionens arbete ingår bl.a. att bedöma säkerhetstjänsternas
            hotbildsbedömningar. I
          </note>
          <note>
            det sammanhanget är STASI-arkiven intressanta.
          </note>
          <note>
            Säkerhetstjänstkommissionen kommer därför att studera dessa.
          </note>
          <note>
            Justitiedepartementet besökte också under förra året det tyska
            inrikesministeriet för att göra sig en bild av tillämpningen av
            lagstiftningen om Gauckarkivet, men också för att underlätta för
            Säkerhetstjänstkommissionen att få tillgång till arkivmaterialet.
          </note>
          <note type="speaker">
            Anf. 241 LENNART FRIDÉN (m):
          </note>
          <note>
            Fru talman! Det är riktigt. Visst kan man få använda sig av deras
            material. Det kan man t.o.m. göra som privatperson. Jag väntade
            själv i ganska många år, för jag tyckte att det var viktigare
            att de f.d. DDR-
          </note>
          <note>
            medborgarna fick en chans att utnyttja resurserna och se vilka
            det var som hade sprungit och skvallrat på dem, innan jag för
            egen del tog reda på vad STASI
          </note>
          <note>
            tyckte var intressant om min ringa person.
          </note>
          <note>
            Fru talman! Herr justitieminister! Det finns ännu en aspekt på
            detta som har med ministerns område att göra. Det har väckt uppseende
            hur snabbt en del öststatsligor av maffiakaraktär har lyckats
            etablera sig i väst. Numera vet man att en del av de gamla strukturerna
            har överlevt i ny form. Man kan inte bortse från att det även
            i Sverige kan finnas både gamla aktiva agenter, "sovande" agenter
            och bara s.k. nyttiga idioter, som efter hot om avslöjande har
            hjälpt till med att etablera brottssyndikaten även här. Även av
            det skälet måste det finnas stor anledning att de avslöjas. Om
            man ska kunna hålla ett öga på dessa figurer kan allt detta inte
            hållas hemligt.
          </note>
          <note type="speaker">
            Anf. 242 Justitieminister THOMAS BODSTRÖM (s):
          </note>
          <note>
            Fru talman! Vad gäller brottslig verksamhet är det så - det vet
            vi alla - att det är polisen som utreder.
          </note>
          <note>
            Regeringen har ingen avsikt att lägga sig i någon brottsutredning,
            oavsett om det gäller spioneri eller annan brottslighet som sker
            i Sverige.
          </note>
          <note type="speaker">
            Anf. 243 LENNART FRIDÉN (m):
          </note>
          <note>
            Fru talman! Då vill jag bara skicka med en liten sak. Det har
            givits så många löften här i dag från både frågeställare och svarande
            ministrar. Det och det ska åtgärdas. Jag kan ge detta lilla löfte:
            Om jag fortsättningsvis upplever, trots att jag inte har någon
            större inblick i detta, att det arbete som borde kunna göras på
            detta område inte görs - det är den uppfattning som jag har efter
            kontakter i Tyskland - kan jag lova att jag återkommer i denna
            fråga.
          </note>
          <note>
            Dessa frågor kommer väl ändå då och då upp på regeringens bord,
            hur överbelastat det än månde vara.
          </note>
          <note>
            Det kan finnas skäl att då diskutera om inte den form av utredning
            som man nu håller på med i Danmark skulle vara bra, där man klarlägger
            allt i forskningens form och utan att för den skull hämnas på
            dem som hade onda avsikter mot det egna landet. Då skulle man
            få klargjort vilka det var och hur strukturerna såg ut, så att
            det en gång för alla blev utrett.
          </note>
          <note>
            Överläggningen var härmed avslutad.
          </note>
          <note>
            28 § Svar på interpellation 2000/01:138 om centralisering av
            kriminalvårdsanstalter
          </note>
          <note type="speaker">
            Anf. 244 Justitieminister THOMAS BODSTRÖM (s):
          </note>
          <note>
            Fru talman! Gunnel Wallin har frågat mig vilka åtgärder jag är
            beredd att vidta för att förbättra den svenska kriminalvården,
            för att förhindra den planerade storskaligheten inom kriminalvården
            och för att de storskaliga enheterna ska passa in på de målsättningar
            som finns inom rehabiliteringsprogrammen.
          </note>
          <note>
            Bakgrunden till Gunnel Wallins interpellation är -
          </note>
          <note>
            som jag förstår det - att Bertel Österdahl har informerat justitieutskottet
            om ett förslag som innebär att en eller två nya anstalter ska
            byggas. Jag vill därför inledningsvis betona att detta är ett
            förslag som har utarbetats inom Kriminalvårdsstyrelsen och som
            regeringen inte tagit ställning till ännu. Det har inte -
          </note>
          <note>
            som Gunnel Wallin påstår - avsatts pengar i budgetpropositionen
            för någon projektering. Däremot är det så att kriminalvården enligt
            Kriminalvårdsstyrelsens prognoser måste möta ett ökat platsbehov
            framöver.
          </note>
          <note>
            Många anstalter är också gamla och i behov av renovering. Dessa
            och andra frågor om den framtida kriminalvården berörs i Kriminalvårdsstyrelsens
            förslag.
          </note>
          <note>
            Förslaget kommer nu att diskuteras mellan Justitiedepartementet
            och styrelsen.
          </note>
          <note>
            Två av Gunnel Wallins frågor gäller storskalighet inom kriminalvården.
            Till dem vill jag lämna följande kommentarer. En av Riksrevisionsverkets
            slutsatser i samband med granskningen av kriminalvården förra
            året var att förändringar bör göras i riktning mot något större
            anstalter. Sådana förändringar skulle enligt
          </note>
          <note>
            Riksrevisionsverket leda till att resurserna utnyttjas bättre
            och även till att kvaliteten i verksamheten höjs.
          </note>
          <note>
            Det genomsnittliga antalet platser på svenska fängelser är 66
            - vilket är mycket litet internationellt sett. Ett skäl till det
            är den s.k. närhetsprincipen som tidigare präglade svensk kriminalvård.
            Den innebär att en intagen ska ges möjlighet att avtjäna sitt
            straff nära hemorten. Närhetsprincipen har alltmer fått stå tillbaka
            för andra intressen som t.ex. profilering av verksamhetsinnehållet
            på olika anstalter.
          </note>
          <note>
            Det säger sig självt att kostnaden per vårddygn generellt sett
            är högre vid små fängelser än stora. På större anstalter fördelas
            de gemensamma kostnaderna såsom kostnader för administration och
            olika servicefunktioner på flera intagna. Vid större fängelser
            finns också bättre möjligheter att använda sig av personalen på
            ett flexibelt sätt. Möjligheterna för personalen att utveckla
            sin kompetens kan också antas vara bättre på en större anstalt.
          </note>
          <note>
            Som Gunnel Wallin är inne på är det viktigt att grupperna i programverksamhet
            inte är alltför stora.
          </note>
          <note>
            Hur många som vistas på en anstalt totalt sett har däremot ingen
            betydelse för programgruppernas storlek, om inte anstalten är
            så liten att det inte går att få ihop en tillräckligt stor grupp
            förstås. Vid en stor anstalt finns större möjligheter att ha ett
            brett programutbud. Har man större anstalter är det förstås viktigt
            att ha en uppdelning i mindre avdelningar. Då kan t.ex. personalen
            ha en närmare kontakt med de intagna. Vid stora anstalter ökar
            också möjligheterna till inre differentiering, dvs. möjligheterna
            att skilja intagna åt inom en och samma anstalt. Detta är en fördel
            som kriminalvården ofta framhåller. Dessutom främjar större enheter
            kontinuiteten för de intagna, eftersom man inte behöver byta anstalt
            i samma utsträckning.
          </note>
          <note>
            Sammanfattningsvis kan man säga att frågan om stora eller små
            fängelser har många dimensioner. Det finns fördelar både med det
            ena och det andra alternativet. Jag kommer att fortsätta diskussionerna
            om detta med kriminalvården, men min gissning är att svensk kriminalvård
            har behov av både stora och små fängelser.
          </note>
          <note>
            Gunnel Wallin har också frågat mig vilka åtgärder jag är beredd
            att vidta för att förbättra svensk kriminalvård. På den frågan
            kan jag i alla fall svara kort.
          </note>
          <note>
            Jag är självklart beredd att vidta alla rimliga och möjliga åtgärder
            som kan förbättra svensk kriminalvård, dvs. allt som gör att de
            påföljder som domstolarna dömer ut kan verkställas på ett säkert
            och humant sätt som minskar risken för återfall i brott.
          </note>
          <note type="speaker">
            Anf. 245 GUNNEL WALLIN (c):
          </note>
          <note>
            Fru talman! Jag vill tacka justitieministern för svaret. Även
            om det har gått en tid sedan interpellationen ställdes blev det
            ändå en sen timme här, men jag tycker ändå att vi ska ta den här
            debatten nu.
          </note>
          <note>
            Min första fråga till ministern är om det rör sig om en eller
            två nya stora anstalter. Men det är kanske inte heller är diskuterat.
          </note>
          <note>
            Jag tror säkert att det finns en orsak till varför generaldirektörer
            lyfte upp frågan i justitieutskottet inför budgetarbetet i höstas.
            Det är i Kriminalvårdsstyrelsens budget som man har anslagit medel.
            Det var kanske en liten missuppfattning. Där har man också ett
            projekt, och det var det projektet som förelades oss i utskottet
            i höstas. Det projektet visar 250
          </note>
          <note>
            platser med 100 kvadratmeter per intagen. Motiven var, precis
            som justitieministern sade, behovet av fler platser - det är vi
            väl medvetna om - och att gamla anstalter ska ersättas. Det är
            tal om Västervik, Kalmar, Karlskrona, Kristianstad och Malmö.
            Det är det området det gäller. Dessutom är småskaligheten inte
            kostnadseffektiv.
          </note>
          <note>
            Det är viktigt med helhetssynen i effektivitetstänkandet. Det
            har nämnts tidigare här under debatterna.
          </note>
          <note>
            Det är inte bara anstalterna i sig som är avgörande för en effektiv
            kriminalvård, men just storleken har en avgörande betydelse, och
            även placeringen, för att rehabiliteringen ska få så stor effekt
            som möjligt.
          </note>
          <note>
            Om man tittar på hur problemen ser ut kan man se att det är alltfler
            på våra anstalter trots att fler avtjänar straffet utanför. Vi
            har alltfler livstidsdömda. Man pratar om den tickande bomben.
            Vi har en hög återfallsprocent. Dessutom har vi den alltmer ökande
            spridningen av narkotika som har diskuterats här. Vi har överfullt
            på häktena och svårigheter att placera.
          </note>
          <note>
            Man passar inte in i grupperingarna. Vi har riskbilder med organisationer
            och gängbildningar, angrepp på personal och mellan intagna. De
            stora nedskärningarna som drabbat bl.a. rehabiliteringen och resurserna
            har vi diskuterat. Vi har personalrekryteringen och yrkesstatusen.
          </note>
          <note>
            Det finns en lång räcka av bekymmer som man måste ta itu med.
            Jag tycker att det är oroande att man vill koncentrera anstalterna
            till stora enheter och koncentrera dem till storstäderna. Det
            verkar väldigt dumt ur arbetsmarknadssynpunkt att lägga dessa
            anstalter i storstäderna. Från Stockholm kommer t.ex.
          </note>
          <note>
            uppgifter om att det finns vissa avdelningar på Kronobergshäktet
            där all personal är utbytt efter ett år. På andra enheter i Stockholm
            är utbyteshastigheten kanske två år och i bästa fall tre. Vad
            kostar det inte med en så stor rekrytering? Hur ska man kunna
            kompetensutveckla en sådan personalgrupp? Hinner de över huvud
            taget med att tillägna sig kriminalvårdskunskap för att kunna
            ha en god påverkan på de intagna?
          </note>
          <note>
            Det är sådana saker som jag tvivlar starkt på.
          </note>
          <note>
            Det har diskuterats att Malmö skulle vara ett förslag - det har
            åtminstone stått i den skånska pressen -
          </note>
          <note>
            med den arbetsmarknadssituation som där är och det omloppet av
            personal som också förekommer på
          </note>
          <note>
            Malmöanstalten.
          </note>
          <note type="speaker">
            Anf. 246 KIA ANDREASSON (mp):
          </note>
          <note>
            Fru talman! Jag tycker att de förslag som vi fick presenterade
            av Bertel Österdahl var utmärkta. Jag hoppas verkligen att Kriminalvårdsstyrelsens
            utarbetade förslag på en anstalt, vad jag förstår, kommer att
            falla i god jord och anammas. Det behövs nya anstalter. En del
            av de stora gamla är från 1800-talet. Det är svårt att bedriva
            en bra verksamhet i så gamla lokaler.
          </note>
          <note>
            Av planläggningen som jag har tagit del av framgår det att det
            är flera byggnader och stora grönområden emellan. Jag tycker att
            det motsäger det som
          </note>
          <note>
            Gunnel Wallin har interpellerat om, nämligen att det ska vara
            storskalighet. Ca 250 platser som administreras på ett sådant
            sätt att det blir utspritt anser inte jag vara någon storskalighet.
            Allt man kan göra i denna nya anstalt är ju väldigt positivt.
          </note>
          <note>
            Det går t.o.m. så långt i projektet att det står att skulle bli
            en miljöanstalt. Vad skulle jag kunna önska mer? Detta är verkligen
            ett arbete som jag skulle vilja delta i. Det talas om gröna mål
            och självförvaltning.
          </note>
          <note>
            Jag har efterlyst självförvaltning i kriminalvården. Vi har gjort
            utskottsresor till Kanada, och där har vi sett bra exempel. Kriminalvården
            har ju också gjort resor till Kanada, så där kan vi förenas.
          </note>
          <note>
            Det talas om meningsfulla sysselsättningsmöjligheter, och det
            skulle bl.a. vara miljöarbete. Programverksamheten, som har nämnts
            här tidigare, skulle kunna förbättras. Den här differentieringen
            skulle man kunna göra pö om pö i personernas utveckling.
          </note>
          <note>
            Alltihop är toppen. Jag hoppas att de här planerna omsätts och
            att Miljöpartiet får delta i det arbetet.
          </note>
          <note type="speaker">
            Anf. 247 Justitieminister THOMAS BODSTÖRM (s):
          </note>
          <note>
            Fru talman! Jag ska först säga att det inte går att säga att
            det blir en eller två anstalter. Det är nämligen inte klart att
            det blir någon alls. Jag vill understryka att det är diskussioner
            som pågår.
          </note>
          <note>
            Jag träffade Kriminalvårdsstyrelsen, Bertel Österdahl, i höstas.
            Vi ska träffas senare i vår och diskutera det här. Men det är
            ingenting annat än diskussioner så här långt. Det känns inte riktigt
            meningsfullt att gå vidare med frågan om hur det i så fall skulle
            se ut innan man har tagit ställning till om det blir något över
            huvud taget.
          </note>
          <note>
            Jag vill bara kort säga att det finns fördelar med större fängelser.
            Det finns effektivitetsskäl. Det kan vara lättare att anpassa
            verksamheten efter den verklighet som kan råda vid det aktuella
            tillfället. Det finns också nackdelar vad gäller närhetsprincipen.
          </note>
          <note>
            Det blir längre för intagna och deras familjer, och svårigheterna
            att träffas ökar.
          </note>
          <note>
            Vad gäller behov inom kriminalvården har vi diskuterat det tidigare
            i kväll. Jag vill bara upprepa att det görs stora satsningar för
            att förbättra olika saker inom kriminalvården. Resurserna kan
            gå till bättre utbildning, till bättre möjligheter att rehabilitera
            missbrukare och till att förbättra miljön inom fängelserna.
          </note>
          <note type="speaker">
            Anf. 248 GUNNEL WALLIN (c):
          </note>
          <note>
            Fru talman! Jag skulle vilja säga till justitieministern att
            det säkert vore värdefullt att ha en diskussion längre fram när
            det förekommer mer fakta på bordet i en situation där man har
            större möjligheter att ha en dialog. Det här är ju otroligt viktiga
            frågor.
          </note>
          <note>
            En anstalt på 250 platser tycker jag är en stor enhet om man
            jämför med det vi har i dag. Det sägs att det är ett snitt på
            66 platser. Det finns ju många små enheter. Men 250 platser är
            ändå en stor enhet. Tittar vi på de erfarenheter man har gjort
            på Kumla och
          </note>
          <note>
            Tidaholm har man fått göra förändringar därför att det inte fungerar.
            Det här med sektionering kommer aldrig att innebära vattentäta
            skott.
          </note>
          <note>
            Det finns ju förebilder. När jag lyssnar på Kia
          </note>
          <note>
            Andreasson kan jag kanske förstå hennes hurra. Men det här med
            kretsloppsanpassning kan man också genomföra i mindre enheter
            och utanför storstaden.
          </note>
          <note>
            Jag tror att det är mycket lättare att göra det. De idéerna skulle
            man säkert kunna använda sig av på enheter på annat sätt.
          </note>
          <note>
            Man har ju alltid förebilder. Kia Andreasson nämnde Kanada. Vi
            var där tillsammans på utskottsresa, man går över till en decentralisering
            i Kingston.
          </note>
          <note>
            Jag tyckte att det var mycket positivt. Däremot är man skrämd
            över de stora enheter som finns i USA.
          </note>
          <note>
            Jag skulle tycka att det vore värdefullt om vi kunde ha en diskussion
            längre fram när vi har fått mer på fötterna i den här diskussionen,
            kanske även ur rehabiliteringsperspektivet.
          </note>
          <note type="speaker">
            Anf. 249 KIA ANDREASSON (mp):
          </note>
          <note>
            Fru talman! Jag ska bara nämna närhetsprincipen.
          </note>
          <note>
            Den har vi övergivit. Vi ser i stället till verksamhetens innehåll,
            till programverksamhet och till vad personerna skulle få mest
            hjälp av. Den principen behöver inte hindra den här utvecklingen.
          </note>
          <note>
            Överläggningen var härmed avslutad.
          </note>
          <note>
            29 § Svar på interpellation 2000/01:203 om arrestlokaler och
            häktesplatser
          </note>
          <note type="speaker">
            Anf. 250 Justitieminister THOMAS BODSTRÖM (s):
          </note>
          <note>
            Fru talman! Gunnel Wallin har frågat mig vilka åtgärder jag avser
            att vidta för att reglera ansvarsfrågan för gripna och anhållna
            mellan polis och kriminalvård, för att lösa bristen på häktesplatser
            i södra
          </note>
          <note>
            Sverige och för att arrestlokalerna i Helsingborg ska vara rimliga
            ur säkerhetssynpunkt och ur arbetsmiljösynpunkt.
          </note>
          <note>
            Inledningsvis vill jag säga att jag i viss mån delar
          </note>
          <note>
            Gunnel Wallins oro över situationen på Sveriges häkten. Det är
            visserligen ofrånkomligt att situationen på häktena varierar och
            att tillfälliga toppar kan uppstå under året. Men det är inte
            acceptabelt att häktade personer placeras i polisens arrestlokaler,
            i varje fall inte under någon längre tid. Det är inte heller acceptabelt
            att häktade personer blir kvar i häkte lång tid efter det att
            deras domar blivit verkställbara.
          </note>
          <note>
            Vad gäller ansvaret för gripna och anhållna regleras det i lagen
            om behandlingen av häktade och anhållna. Regleringen innebär att
            om en gripen eller anhållen person förvaras i en lokal som står
            under
          </note>
          <note>
            Kriminalvårdsstyrelsens tillsyn, dvs. i praktiken ett häkte,
            så är det styrelsen som fattar besluten om honom eller henne.
            Däremot kan det råda viss oklarhet när det gäller kriminalvårdens
            ansvar för att tillhandahålla häktesplatser för dessa grupper.
            Polisen har på många håll samlat sina utredningsresurser till
            ett begränsat antal platser, ofta där det finns ett häkte.
          </note>
          <note>
            Det har inneburit att gripna och anhållna som tidigare varit
            placerade i olika polisarrester i större omfattning placeras i
            häkten på utredningsorterna. För ett antal år sedan då det fanns
            gott om häktesplatser var detta inget problem. Som situationen
            ser ut i dag kan det innebära vissa problem bl.a. för kriminalvårdens
            planering. Det kan därför finnas skäl att ta upp en diskussion
            med de berörda myndigheterna i denna fråga.
          </note>
          <note>
            Det finns flera bidragande orsaker till att det råder brist på
            häktesplatser. Antalet häktade har ökat. Det är inte heller ovanligt
            att de dömda själva vill sitta kvar i häktet så länge som möjligt.
            Detta kan leda till att placeringen på anstalt fördröjs. En annan
            orsak är kriminalvårdens svårigheter att placera ut dömda i anstaltsorganisationen.
            För att råda bot på det problemet har Kriminalvårdsstyrelsen beslutat
            om en ny placerarorganisation och en ny anstaltsindelning.
          </note>
          <note>
            Placeringarna kommer i fortsättningen att skötas av elva placerare
            stationerade vid tre myndigheter i landet. Den nya anstaltsindelningen
            innebär att klassystemet slopas och att anstalterna delas in i
            öppna, slutna och slutna avdelningar med förhöjd säkerhet.
          </note>
          <note>
            Enligt Kriminalvårdsstyrelsens bedömning kommer dessa förändringar
            att bidra till att fler intagna är placerade på rätt plats vid
            rätt tillfälle samt att platserna utnyttjas effektivt med ca 90
            procents beläggning.
          </note>
          <note>
            I sitt budgetunderlag för år 2001 begärde Kriminalvårdsstyrelsen
            extra resurser för att utöka antalet platser både på anstalter
            och i häkten. Som bekant har kriminalvården fått ett ekonomiskt
            tillskott. I budgetpropositionen angav regeringen särskilt att
            medlen skulle användas bl.a. till att möta kommande volymökningar.
            Under året kommer därför nya anstaltsoch häktesplatser att öppnas.
          </note>
          <note>
            Det är min förhoppning att dessa åtgärder ska leda till att situationen
            på landets häkten förbättras. Från
          </note>
          <note>
            Justitiedepartementets sida kommer vi att noga följa utvecklingen.
            Vi kommer också att överväga behovet av ytterligare åtgärder från
            regeringens sida.
          </note>
          <note>
            När det gäller arrestlokalerna i Helsingborg delar jag Gunnel
            Wallins uppfattning att dessa bör vara
          </note>
          <note>
            "rimliga ur säkerhetssynpunkt och arbetsmiljösynpunkt". Jag är
            säker på att polisen inte heller har någon annan uppfattning.
            Som Gunnel Wallin säkert känner till är det inte min uppgift att
            ta närmare ställning till vilka åtgärder - om några - som behöver
            vidtas beträffande arrestlokalerna i Helsingborg.
          </note>
          <note type="speaker">
            Anf. 251 GUNNEL WALLIN (c):
          </note>
          <note>
            Fru talman! Jag tackar justitieministern för svaret.
          </note>
          <note>
            Det är bra att ministern delar oron över situationen i häktena.
            Det är ingen ny fråga. Den är inte initierad av någon tillfällig
            topp, utan situationen är besvärlig över stora delar av vårt land.
          </note>
          <note>
            Skåne har bekymmer. Det är problem i Gävle och i Gävleborgs län.
            Arresten i Sandvikens polishus används därför att häktet i Gävle
            är fullt. Där behövs det också en upprustning.
          </note>
          <note>
            Göteborg har bekymmer. Härnösand har bekymmer.
          </note>
          <note>
            Listan kan göras lång.
          </note>
          <note>
            Det är inte acceptabelt att häktade placeras i polisens arrestlokaler,
            säger ministern. Det strider mot reglerna i rättegångsbalken.
            Arresten är till för gripna och anhållna, och då i högst en till
            två dagar. Så är det bara.
          </note>
          <note>
            Det har också kommit en skrivelse sedan jag skrev den här interpellationen
            från länspolismästaren i Skåne angående brist på häktesplatser.
            Man ser allvarligt på det här. Det ställer till betydande problem
            och leder till stora kostnader. Förvaringen av häktade är långt
            borta och det blir utredningssvårigheter, som vi tidigare har
            nämnt här. Detta påtalade jag i en interpellationsdebatt i mars
            1998. Men problemen är faktiskt än värre i dag.
          </note>
          <note>
            När det gäller att ha häktade på arrestplatser har
          </note>
          <note>
            JO också påtalat detta. Rättegångsbalken medger ej att häktad
            förvaras på annan plats än i häkte, om inte utredningsskäl motiverar
            detta och rätten förordnat därom. Det finns alltså inte stöd för
            att ens tillfälligt förvara häktade hos polisen om inte rätten
            förordnat om det. Vad jag förstår av polisen i Skåne kommer man
            i varje ärende att kontakta åklagaren.
          </note>
          <note>
            Det är inte bra, svarar ministern, att häktade stannar kvar i
            häktet när domarna är verkställda och dömda själva önskar vara
            kvar i häktet. Det finns ju regler som säger att de inte ska vara
            det, och då kan de dömda själva inte ha några önskemål i det fallet.
          </note>
          <note>
            Vi ser att det har skett en kraftig ökning utöver de sju dagarna.
            Vi har också sett att väntetiderna för dem som ska avtjäna straff
            ökar. Allt detta måste åtgärdas.
          </note>
          <note>
            Det tillsätts grupper och utredningar, och det är bra. Men situationen
            är inte acceptabel. Det är inte något nytt. Om man går tillbaka
            i rapporterna finner man att det ser likadant ut år efter år.
          </note>
          <note>
            Det behövs handling på alla sätt.
          </note>
          <note>
            När det gäller arrestlokalerna i Helsingborg blir jag lite orolig
            när ministern säger: Det är inte mitt ansvar. Ytterst är det ju
            en arbetsmiljöfråga, och då är ministern faktiskt ansvarig.
          </note>
          <note>
            Har man varit där en gång glömmer man det aldrig. Det är fruktansvärt.
            Och det är fruktansvärt att man använder dessa platser också för
            häktade under lång tid. Så kan vi inte ha det.
          </note>
          <note type="speaker">
            Anf. 252 KIA ANDREASSON (mp):
          </note>
          <note>
            Fru talman! Jag anser också att det var ett stort misstag att
            lägga ned häkten så som det gjordes tidigare. Justitieministern
            säger också det i sitt svar.
          </note>
          <note>
            Det måste repareras.
          </note>
          <note>
            Jag vill fästa uppmärksamheten på Östersund där det inte finns
            något häkte längre. Följden blir att poliserna måste åka långa
            vägar. Så är det på flera platser.
          </note>
          <note>
            Man åker i skytteltrafik, och poliserna får kostnaderna.
          </note>
          <note>
            Före 1996 kunde polisen gå en trappa upp i polishuset, för då
            fanns det häktesplatser för 19 stycken.
          </note>
          <note>
            Men nu får man alltså köra 50 eller 80 mil. Man får åka till
            Härnösand. Ibland är Härnösand fullt. Då får man åka till Umeå,
            Gävle eller Falun. Det medför alltså hotellkostnader, övertid,
            traktamenten, bilkostnader. Ibland får de vara borta i tre dygn.
            Det är helt absurt.
          </note>
          <note>
            Årligen häktas ungefär 100 personer i Jämtland.
          </note>
          <note>
            År 2000 var det 114 personer, och 59 resor företogs.
          </note>
          <note>
            Man förlorade närmare 100 arbetsdagar, förutom kostnaderna.
          </note>
          <note>
            Det blev också sämre utredningar. Man har försökt att göra färre
            häktesresor genom att ringa och faxa, men det kan man inte alltid
            göra. Det innebär ju en försämring, och förhören kan inte genomföras
            som de borde.
          </note>
          <note>
            Ibland sitter folk i arrestlokalerna, men de är inte heller bra.
            De är så lyhörda att intagna kan ropa mellan cellerna. Det har
            visat sig på resultaten vid rättegångarna att de som suttit i
            arrestlokalerna har kunnat kommunicera med varandra.
          </note>
          <note>
            Jag ser av svaret att det kan finnas skäl att ta upp en diskussion
            med berörda myndigheter i denna fråga. Det kan det verkligen.
          </note>
          <note>
            Riksdagens revisorer har gjort en utredning för att se hur det
            slog när kriminalvården sparade pengar.
          </note>
          <note>
            Det var ingen samhällsekonomisk vinst.
          </note>
          <note>
            Det underlag som kriminalvården hade för sitt beslut att lägga
            ned häktet var dåligt. Då måste man ju göra om det.
          </note>
          <note>
            Det finns lokaler i Östersund som går att använda.
          </note>
          <note>
            Den ursprungliga lokalen används till annat, men det finns gott
            om lokaler.
          </note>
          <note>
            Överläggningen var härmed avslutad.
          </note>
          <note>
            30 § Anmälan om inkommen faktapromemoria om förslag från Europeiska
            kommissionen, m.m.
          </note>
          <note>
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            2000/01:66 Förslag till rådets direktiv om ändring av direktiv
            77/388/EEG i syfte att förenkla, modernisera och harmonisera kraven
            på fakturering när det gäller mervärdesskatt KOM(2000)650 till
            skatteutskottet
          </note>
          <note>
            31 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            2000/01:49 till utrikesutskottet
          </note>
          <note>
            2000/01:61 till lagutskottet
          </note>
          <note>
            2000/01:74 till trafikutskottet
          </note>
          <note>
            32 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            2000/01:58 Sveriges antagande av rambeslut om penningtvätt m.m.
          </note>
          <note>
            Lagutskottets betänkanden
          </note>
          <note>
            2000/01:LU4 Sjöfylleri
          </note>
          <note>
            2000/01:LU5 Godtrosförvärv
          </note>
          <note>
            2000/01:LU6 Bostadsarrende, m.m.
          </note>
          <note>
            2000/01:LU8 Immaterialrättsliga frågor
          </note>
          <note>
            Miljö- och jordbruksutskottets betänkande
          </note>
          <note>
            2000/01:MJU5 Skogspolitiken m.m.
          </note>
          <note>
            33 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 24 januari
          </note>
          <note>
            2000/01:566 av Ola Karlsson (m) till finansminister
          </note>
          <note>
            Bosse Ringholm
          </note>
          <note>
            Inhemsk elproduktion
          </note>
          <note>
            2000/01:567 av Rosita Runegrund (kd) till socialminister Lars
            Engqvist
          </note>
          <note>
            Specialistläkare som fast läkarkontakt
          </note>
          <note>
            2000/01:568 av Kia Andreasson (mp) till justitieminister Thomas
            Bodström
          </note>
          <note>
            Avstängning från Polishögskolan
          </note>
          <note>
            2000/01:569 av Kia Andreasson (mp) till justitieminister Thomas
            Bodström
          </note>
          <note>
            Polishögskolan
          </note>
          <note>
            2000/01:570 av Magnus Jacobsson (kd) till justitieminister Thomas
            Bodström
          </note>
          <note>
            Pirattillverkning och varumärkesintrång
          </note>
          <note>
            2000/01:571 av Margareta Cederfelt (m) till justitieminister
            Thomas Bodström
          </note>
          <note>
            Polisens resurser för att bevaka stora evenemang
          </note>
          <note>
            2000/01:572 av Krister Örnfjäder (s) till justitieminister Thomas
            Bodström
          </note>
          <note>
            Gränskontroll för att upptäcka stöldgods
          </note>
          <note>
            2000/01:573 av Ingegerd Saarinen (mp) till utrikesminister Anna
            Lindh
          </note>
          <note>
            Falungong
          </note>
          <note>
            2000/01:574 av Roy Hansson (m) till näringsminister
          </note>
          <note>
            Björn Rosengren
          </note>
          <note>
            Höghastighetsfärjan i Gotlandstrafiken
          </note>
          <note>
            2000/01:575 av Inga Berggren (m) till näringsminister Björn Rosengren
          </note>
          <note>
            Regelverket för företagen
          </note>
          <note>
            2000/01:576 av Harald Nordlund (fp) till miljöminister Kjell
            Larsson
          </note>
          <note>
            Systembolagets returburkshantering
          </note>
          <note>
            2000/01:577 av Harald Nordlund (fp) till miljöminister Kjell
            Larsson
          </note>
          <note>
            Miljövänlig hantering av sopor
          </note>
          <note>
            Frågorna redovisas i bilaga som fogas till riksdagens snabbprotokoll
            onsdagen den 31 januari.
          </note>
          <note>
            34 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 25 januari
          </note>
          <note>
            2000/01:526 av Inga Berggren (m) till näringsminister Björn Rosengren
          </note>
          <note>
            Starta-eget-bidrag
          </note>
          <note>
            2000/01:530 av Caroline Hagström (kd) till näringsminister Björn
            Rosengren
          </note>
          <note>
            Åtgärder mot koldioxidutsläpp
          </note>
          <note>
            2000/01:531 av Kenneth Lantz (kd) till näringsminister Björn
            Rosengren
          </note>
          <note>
            Trafikantavgifter över Öresund
          </note>
          <note>
            2000/01:533 av Charlotta L Bjälkebring (v) till kulturminister
            Marita Ulvskog
          </note>
          <note>
            Filmverkstan
          </note>
          <note>
            2000/01:534 av Ulla-Britt Hagström (kd) till kulturminister Marita
            Ulvskog
          </note>
          <note>
            TV-textläsning
          </note>
          <note>
            2000/01:536 av Maud Ekendahl (m) till justitieminister Thomas
            Bodström
          </note>
          <note>
            Narkotikafria fängelser
          </note>
          <note>
            2000/01:542 av Michael Hagberg (s) till finansminister Bosse
            Ringholm
          </note>
          <note>
            Förenklat förfarande för att avsluta bolag
          </note>
          <note>
            2000/01:544 av Åke Sandström (c) till näringsminister Björn Rosengren
          </note>
          <note>
            Införande av väg E 12 i TEN
          </note>
          <note>
            2000/01:546 av Eva Flyborg (fp) till näringsminister
          </note>
          <note>
            Björn Rosengren
          </note>
          <note>
            Regelverket för småföretagare
          </note>
          <note>
            2000/01:547 av Ewa Thalén Finné (m) till miljöminister Kjell
            Larsson
          </note>
          <note>
            Kretsloppssamhället
          </note>
          <note>
            Svaren redovisas i bilaga som fogas till riksdagens snabbprotokoll
            onsdagen den 31 januari.
          </note>
          <note>
            35 § Kammaren åtskildes kl. 21.44.
          </note>
          <note>
            Förhandlingarna leddes av andre vice talmannen från sammanträdets
            början till ajourneringen kl. 13.47, av tredje vice talmannen
            därefter t.o.m. 13 § anf. 126
          </note>
          <note>
            (delvis), av andre vice talmannen därefter t.o.m. 17 § anf. 167
          </note>
          <note>
            (delvis), av talmannen därefter t.o.m. 22 § anf. 209 och av tredje
            vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
