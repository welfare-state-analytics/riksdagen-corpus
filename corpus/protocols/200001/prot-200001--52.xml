<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200001</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200001</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200001--52</head>
          <docDate when="2001-01-18 00:00:00">2001-01-18 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------------------
          </note>
          <note>
            1 § Meddelande om ändring i kammarens sammanträdesplan
          </note>
          <note>
            Talmannen meddelade att interpellationsdebatten måndagen den
            22 januari kl. 12.00 skulle utgå.
          </note>
          <note>
            2 § Allmänpolitisk debatt (forts. från prot. 51)
          </note>
          <note>
            Barns och ungdomars möjligheter
          </note>
          <note type="speaker">
            Anf. 1 INGRID BURMAN (v):
          </note>
          <note>
            Fru talman! Barn och ungdomar utgör ingen enhetlig grupp. De
            inte bara ser olika ut - de lever i olika miljöer med olika möjligheter
            och förutsättningar. Så även om barn i allmänhet har det rätt
            bra gäller det dessvärre inte alla barn.
          </note>
          <note>
            Mitt inlägg i denna debatt syftar till att lyfta fram de barn
            som lever i fattigdom - barn som inte får de möjligheter och förutsättningar
            som borde ges till alla barn. Jag och Vänsterpartiet menar att
            det är just dessa barn som det nu är dags att lyfta fram.
          </note>
          <note>
            Det har lagts fram en rad rapporter som redovisar att mellan
            4 och 8 % av barnen i Sverige i dag lever i fattigdom. Att uppgifterna
            varierar så beror på att man använder olika år som mätbas, men
            också på att man definierar fattigdom på olika sätt. Ett mått
            är att vart sjätte förskolebarn 1997 levde i familjer med inkomster
            under socialbidragsnormen. Oavsett hur man mäter handlar det faktiskt
            om ett förfärande stort antal barn.
          </note>
          <note>
            Många av dessa barn lever i familjer som helt eller delvis uppbär
            försörjningsstöd via socialbidrag.
          </note>
          <note>
            Det i sin tur innebär att de inte kommer att få del av den satsning
            på barnfamiljerna som Socialdemokraterna, Vänsterpartiet och Miljöpartiet
            var överens om i budgetarbetet.
          </note>
          <note>
            När barnbidraget höjs räknas socialbidraget ned.
          </note>
          <note>
            Av barnbidragshöjningen blir det alltså en satsning på alla barnfamiljer
            utom på dem som har det sämst ställt. Så kan vi inte ha det. Naturligtvis
            måste också de sämst ställda barnfamiljerna få del av barnbidragshöjningen.
          </note>
          <note>
            Det motargument som hörs i debatten handlar ofta om risken att
            fastna i socialbidragsberoende om det går att få en rimlig försörjning
            inom ramen för socialbidraget. Man använder någon form av incitamentstänkande.
          </note>
          <note>
            Vad som sägs är att man har lättare att ta sig ut på arbetsmarknaden
            eller till någon annan försörjning om man tvingas leva fattigt
            och eländigt. Detta tycker jag är ett mycket beklagligt argument,
            särskilt när det är barnen som får betala priset. Det priset betalar
            de på många olika sätt.
          </note>
          <note>
            I ett kunskapsunderlag för Kommittén mot barnmisshandel skriver
            Staffan Jansson så här om viktiga bakgrundsfaktorer till bl.a.
            barnmisshandel: "Bland bakgrundsfaktorerna framstår en svag familjeekonomi
            som den faktor, vilken har starkast samband med barnmisshandel,
            sexuella övergrepp och mobbning.
          </note>
          <note>
            Ju sämre familjeekonomi ju större är barnens utsatthet."
          </note>
          <note>
            Att stärka barnfamiljernas ekonomi är alltså ett bra sätt att
            också stödja de utsatta barnen. Då får man inte undanta de sämst
            ställda. Min fråga till statsrådet
          </note>
          <note>
            Ingela Thalén blir om hon är beredd att verka för att även de
            sämst ställda barnfamiljerna - de som lever helt eller delvis
            på socialbidrag - också får del av barnbidragshöjningen. Ska de
            barnen kanske undantas från satsningen på barnfamiljerna?
          </note>
          <note>
            Risken för ett barn att tillhöra ett hushåll som lever under
            socialbidragsnormen har nära nog tredubblats under perioden 1991-1997.
            Trots att ekonomin i samhället har förbättrats under de senaste
            åren fortsätter gruppen av barn som lever i familjer med svag
            ekonomi att öka. De barn som i dag lever i fattigdom har ofta
            ensamstående föräldrar. Deras disponibla inkomst minskade under
            perioden 1993-1997 med
          </note>
          <note>
            10 % och fortsätter enligt regeringens egna beräkningar att minska.
            En annan stor grupp är barn till invandrade föräldrar. Vi vet
            alltså ganska väl vilka hushåll det handlar om. Vi vet också ganska
            väl att deras fattigdom förstärks av nedskärningarna i den generella
            välfärden. Medan vi politiker ibland talar om incitament fortsätter
            dessa barn att leva så år efter år. De lever ibland hela sin barndom
            i fattigdom, trots att föräldrarna gör allt för att prioritera
            barnen och hitta andra lösningar.
          </note>
          <note>
            I rapporten Knapphetens boningar skriver Torbjörn Hjort och Tapio
            Salonen om permanent otillräcklighet: "Pengarna räcker aldrig,
            en knapp ekonomi skapar oro kring räkningar, inköp av mat och
            kläder m.m. Det föreligger en permanens i knappheten, det handlar
            inte om någon tillfällig svacka utan om att år efter år leva under
            ekonomisk stress med små eller inga förhoppningar om någon positiv
            förändring."
          </note>
          <note>
            I denna knapphetens permanens lever alltså en stor andel av Sveriges
            barn. Vilka möjligheter har de?
          </note>
          <note>
            Vi vet ganska väl vad vi måste göra för att förbättra deras livssituation,
            och vi vet vilka hushåll det handlar om. Först ska vi se till
            att även dessa barn får del av barnbidragshöjningen, för där går
            på något sätt skammens gräns. Men det handlar också om att höja
            underhållsstödet och om att se över bostadsbidragen för att stärka
            de sämst ställda barnfamiljernas ekonomi. Det handlar också om
            golv, nivåer och tak i de generella försäkringssystemen, så att
            alla dessa barn inte ska behöva framleva sin barndom i knapphetens
            boningar.
          </note>
          <note>
            Fru talman! Det finns också andra grupper av barn som behöver
            lyftas fram. Det handlar om barn med funktionshinder. Man kan
            konstatera att de inte alltid får den jämlika behandling och det
            extra stöd de behöver för att inte bli diskriminerade i förhållande
            till andra barn.
          </note>
          <note>
            Det handlar om flyktingbarn, och särskilt om mottagandet av ensamkommande
            asylsökande barn.
          </note>
          <note>
            Mottagandet är bristfälligt. Det gäller också de barn som finns
            på flyktingförläggningar och som i dag inte alltid har samma rätt
            och möjlighet att delta i t.ex.
          </note>
          <note>
            förskolans verksamhet som andra barn.
          </note>
          <note>
            Det handlar också om att flickor måste synliggöras och få samma
            villkor som pojkar. Även barn har kön. Den könsmaktsordning som
            finns i vuxenvärlden drabbar också barn. Pojkarna beskrivs ofta
            som norm och flickorna som avvikande eller annorlunda.
          </note>
          <note>
            Det finns fortfarande uppenbara orättvisor. Det mest använda
            exemplet är att pojkidrotter fortfarande får mycket mer resurser
            än flickidrotter. Men det finns också andra mönster som behöver
            synliggöras och åtgärdas.
          </note>
          <note>
            Vi måste börja arbeta med samma metoder när det gäller barn och
            ungdomar som vi har använt bland vuxna för att öka jämställdheten
            mellan flickor och pojkar, dvs. arbeta med könsuppdelad statistik.
            Ibland måste vi också använda lagstiftning, t.ex. när det gäller
            sexuella trakasserier i skolan, precis som vi har gjort i arbetslivet.
          </note>
          <note>
            Fru talman! För att minska klyftorna och komma till rätta med
            de ojämlika villkoren för olika grupper av barn måste det till
            ekonomiska satsningar. Vänsterpartiet menar att detta ska vara
            en prioriterad politisk fråga under det närmaste året. Sverige
            kan inte, och ska inte, vara ett land som är bra för barn i allmänhet
            om man samtidigt lämnar hundratusentals barn i knapphetens boningar.
          </note>
          <note type="speaker">
            Anf. 2 INGER DAVIDSON (kd) replik:
          </note>
          <note>
            Fru talman! Som vanligt ingår Vänsterpartiet både i regeringsunderlaget
            och i oppositionen. Man borde känna sig trygg när Ingrid Burman
            säger: Vi vet vad vi ska göra.
          </note>
          <note>
            Jag tycker inte att det verkar så, därför att ni har genomfört
            förändringar i bostadsbidragets utformning, i barntillägget och
            i svuxa, för att nämna några exempel, som har medverkat till att
            alla de här barnfamiljerna i dag lever i fattigdom.
          </note>
          <note>
            Jag skulle vilja fråga Ingrid Burman vad hon säger till familjer
            som lever under existensminimum när de undrar varför de inte får
            del av de 5,6 miljarder som ni just har beslutat om att satsa
            på maxtaxereformen.
          </note>
          <note type="speaker">
            Anf. 3 INGRID BURMAN (v) replik:
          </note>
          <note>
            Fru talman! Det är alldeles riktigt att Vänsterpartiet, tillsammans
            med regeringen, står bakom den budget som finns. Det är också
            alldeles riktigt att
          </note>
          <note>
            Vänsterpartiet avser att fortsätta det här samarbetet.
          </note>
          <note>
            Och jag har här presenterat några av de frågor som vi prioriterar
            att tillsammans med regeringen driva igenom för att säkerställa
            att villkoren för de sämst ställda barnen blir bättre.
          </note>
          <note>
            Ett förslag som vi har lagt fram tillsammans med regeringen och
            Miljöpartiet gäller satsningen på förskolan. Och det gäller den
            s.k. maxtaxereformen - jag förstår att det är den som Inger Davidson
            åsyftar.
          </note>
          <note>
            Det här innebär att vår principiella uppfattning är att förskolan
            på sikt ska vara avgiftsfri. Detta kommer att vara bra för alla
            barn i Sverige och även för deras föräldrar.
          </note>
          <note type="speaker">
            Anf. 4 INGER DAVIDSON (kd) replik:
          </note>
          <note>
            Fru talman! Vänsterpartiet vet, som sagt, vad som är bra för
            alla familjer, de som vill och de som inte vill ha kommunal barnomsorg.
            Men den maxtaxereform som införs nu - och det är inga småpengar
            utan
          </note>
          <note>
            5,6 miljarder - kommer inte de här fattiga familjerna, som Ingrid
            Burman talar om, till del. Om de har kommunal barnomsorg har de
            redan en nivå som ligger under det lägsta taket. Vad svarar Ingrid
            Burman de familjerna när hon är ute och träffar dem i landet?
          </note>
          <note type="speaker">
            Anf. 5 INGRID BURMAN (v) replik:
          </note>
          <note>
            Fru talman! Om man tar del av alla de ganska välskrivna rapporter
            som har kommit det senaste året om barns villkor ser man att det
            visar sig att just generell välfärd är det som lyfter de grupper
            och de barn som har det sämst ställt. Att se till att även förskolan
            på sikt blir avgiftsfri - det här kommer att ta tid, och maxtaxan
            är enbart ett första steg - är en del i den generella välfärden.
          </note>
          <note>
            Det vore helt främmande för Vänsterpartiet att t.ex. diskutera
            att införa avgifter i skolan; jag vet att det kanske inte är lika
            främmande för Kristdemokraterna. Skolan ska vara avgiftsfri och
            en del av den generella välfärden. Och vi ska nå dithän också
            när det gäller förskolan. Det ska vara möjligt för alla att ha
            sina barn i förskolan. Det är en del av den generella välfärden.
            Det här med maxtaxereformen är ett bra steg. Det gynnar alla barn,
            även de sämst ställda.
          </note>
          <note type="speaker">
            Anf. 6 LENA EK (c) replik:
          </note>
          <note>
            Fru talman! Under senare tid har rapporter om fattigdomsfällan
            duggat tätt. Det gäller särskilt för barnfamiljer och alldeles
            särskilt för ensamma mammor eller ensamma föräldrar över huvud
            taget.
          </note>
          <note>
            Det har visat sig att det, precis som Ingrid Burman påpekade,
            finns en korrelation, ett samband, mellan våld i hemmet och fattigdom.
            Det har visat sig att det finns ett samband mellan aborter och
            fattigdom. 30 %
          </note>
          <note>
            av aborterna hänförs till ekonomiska omständigheter.
          </note>
          <note>
            Det finns ett samband mellan barns hälsa och fattigdom. Det finns
            också ett samband mellan barns prestationer och vidare studieutveckling
            och fattigdom.
          </note>
          <note>
            Nu kan vi konstatera att Vänsterpartiet, som ingår i regeringsunderlaget,
            har haft fem tillfällen under denna period att lägga fram budgetförslag
            eller andra påverkande förslag som hade kunnat höja lägstanivån
            i föräldraförsäkringen. Man har valt att inte göra det.
          </note>
          <note>
            Det har kommit en proposition - motionstiden har ännu inte utgått;
            den utgår den 31 januari - om föräldraförsäkring och föräldraledighet.
            Det handlar om att ge föräldrar möjlighet att dela den lägsta
            ersättningen, 60 kr om dagen, i åtta delar. Men man har också
            valt att inte höja den lägsta nivån.
          </note>
          <note type="speaker">
            Anf. 7 INGRID BURMAN (v) replik:
          </note>
          <note>
            Fru talman! Det är ju sant som Lena Ek säger att vi har en rad
            rapporter som visar att de nedskärningar i de generella systemen
            som gjordes under början av
          </note>
          <note>
            90-talet har medverkat till att en rad barnfamiljer har åkt ned
            under fattigdomsstrecket. Lena Ek och Lena
          </note>
          <note>
            Eks parti var en del av det underlag som genomförde de försämringarna.
            Det är alldeles sant.
          </note>
          <note>
            Vad som har hänt sedan 1998 är att det har genomförts en kraftig
            satsning när det gäller att återskapa arbetstillfällen i Sverige.
            Det är mycket bra. Det gör att många barnfamiljer i dag har fått
            bättre förutsättningar. Vad vi kan konstatera nu är att det finns
            grupper kvar, och då är den politiska uppgiften att fokusera på
            dessa grupper, enligt Vänsterpartiets uppfattning. Det här innebär
            också att Vänsterpartiet är ett parti som vill se över också de
            lägsta nivåerna i föräldraförsäkringen.
          </note>
          <note type="speaker">
            Anf. 8 LENA EK (c) replik:
          </note>
          <note>
            Fru talman! Jag kan konstatera att Vänsterpartiets partiledare,
            Gudrun Schyman, ofta säger att Vänsterpartiet är ett parti som
            tar ansvar och som var med och räddade Sverige ur den katastrofala
            ekonomiska situationen. Jag var inte med på den tiden, och jag
            vet inte heller om Ingrid Burman var det, men partiledningen i
            Vänsterpartiet var i alla fall med då. Det kan man konstatera.
          </note>
          <note>
            Skillnaden är att vi under de här sista fem tillfällena, när
            det har lagts fram vårproposition eller budgetförslag, har försökt
            förbättra barnfamiljernas situation genom att göra mer än att
            öka barnbidraget med
          </note>
          <note>
            100 kr som man vet försvinner för en del därför att det motverkas
            av andra system.
          </note>
          <note>
            Om Vänsterpartiet menar allvar med att man vill höja lägstanivån
            i föräldraförsäkringen ska man lämna in ett motionsförslag före
            den 31 januari som handlar om precis det.
          </note>
          <note type="speaker">
            Anf. 9 INGRID BURMAN (v) replik:
          </note>
          <note>
            Fru talman! Man kan alltid diskutera historia, och det finns
            också olika historieskrivningar. Jag har suttit i riksdagen sedan
            1994. Jag vet att Vänsterpartiet var med och tog aktiv del i budgetsaneringen
            när det gällde att genomföra en rad skattehöjningar för att minska
            budgetunderskottet. Jag vet att Centerpartiet sedan var med och
            genomförde en rad nedskärningar i de generella systemen. Men nog
            om detta.
          </note>
          <note>
            När det gäller föräldraförsäkringen tror jag att det är oändligt
            viktigt att vi gör en rad saker. En viktig åtgärd är att höja
            de lägsta nivåerna, eftersom väldigt många lever på garantibeloppet.
            Hur ska man då gå till väga? Ja, man kan väcka en motion, men
            det kan också vara en fråga som Vänsterpartiet driver i förhandlingar
            med Socialdemokraterna. Det finns nämligen en gemensam syn mellan
            Vänsterpartiet, Socialdemokraterna och Miljöpartiet när det gäller
            just att säkerställa de ekonomiska villkoren för de sämst ställda
            familjerna. Sedan får man väl diskutera i vilken takt och ordning
            man gör det.
          </note>
          <note type="speaker">
            Anf. 10 BEATRICE ASK (m):
          </note>
          <note>
            Fru talman! Ingrid Burman talade om behovet av att lyfta fram
            grupper av barn. Det är faktiskt en riktigt ideologisk start på
            den här debatten. Från moderat sida vill vi i stället betona nödvändigheten
            av att lyfta fram och se varje enskilt barn.
          </note>
          <note>
            Det är en härlig rubrik som man har valt för den här delen av
            riksdagens allmänpolitiska debatt,
          </note>
          <note>
            "Barns och ungdomars möjligheter". Lite grann andas det att se
            det ljuva i livets alla möjligheter och tro på dem, som bara barn
            brukar kunna. Jag tror att de flesta av oss känner barn som ska
            bli astronauter och prinsessor, barn som ska stoppa alla världens
            krig och rädda miljön. Jag bor tillsammans med en liten pojke
            som ser fram emot när han blir stor och får "en egen tant".
          </note>
          <note>
            Just nyfikenheten och tilltron till möjligheterna i livet är
            något som jag önskar att alla barn fick utveckla och behålla.
            Men verkligheten är inte ens här i
          </note>
          <note>
            Sverige riktigt så ljus.
          </note>
          <note>
            Det är därför vi har skolor. Skolan är den viktigaste institution
            vi har skapat för att ge barn och ungdomar möjligheter, sådana
            möjligheter som många annars skulle sakna. Att alla barn ges chansen
            att tillägna sig rejäla kunskaper och får stöd och förebilder
            för att utvecklas till ansvarskännande samhällsmedborgare måste
            vara en av politikens viktigaste uppgifter.
          </note>
          <note>
            Men så är det inte i socialdemokraternas värld.
          </note>
          <note>
            För andra året i rad uteblir skolministern från den här debatten.
            Man måste fråga sig vad det är som gör att skolan inte längre
            är viktig för arbetarrörelsen. Vad är det ni har tappat när ni
            har lämnat ambitionerna om skolan som hävstång över klassgränser
            och sociala brister? Jag är övertygad om att många av den allmänna
            folkskolans förgrundsgestalter skulle bli förfärade om de märkte
            att det viktiga inte längre är väl utbildade lärare i skolan,
            utan att allmänt öka vuxentätheten.
          </note>
          <note>
            Det ligger väldigt goda skäl bakom att riksdagen sedan länge
            bestämt att alla barn ska gå minst nio år i grundskolan. Det är
            en plikt för föräldrar att skicka sina barn till skolan, och verksamheten
            omgärdas av statliga mål, regler och krav. Därutöver kommer att
            vi mer eller mindre utgår från att alla barn också ska gå vidare
            i gymnasiet.
          </note>
          <note>
            Men verksamheten som den ser ut i dag uppfyller inte rimliga
            krav på resultat och kvalitet. Tusentals elever lämnar skolan
            med otillräckliga kunskaper, slås ut redan i sin ungdom. Många
            utsätts för mobbning, och det är direkt pinsamt att kommuner och
            skolor ska behöva kritiseras av Skolverket eller t.o.m.
          </note>
          <note>
            dras inför domstol därför att barn farit illa.
          </note>
          <note>
            Det här accepteras inte längre av elever, föräldrar och andra.
            De som kan ser sig om efter en bättre skola, en del skolkar. Men
            friskolorna är få och dem vill regeringen helst motarbeta.
          </note>
          <note>
            Risken med att inte göra någonting åt problemen i skolan är att
            människor inte bara tappar tilltron till politiken, utan också
            till skolan och bildningen. Annat blir viktigare. Redan i dag
            får vi rapporter om att föräldrar begär ledigt för semesterresor
            och allt möjligt annat, alternativt bara låter barnen stanna hemma
            när det passar. Det här är en för barnen mycket allvarlig om än
            ganska logisk utveckling. Risken är att barn inte får den grundutbildning
            och de möjligheter som skolan syftar till att ge dem.
          </note>
          <note>
            Vi moderater vill värna skolan som professionell institution
            för lärande och en stimulerande miljö för varje barns personliga
            utveckling och kunskapsväxt.
          </note>
          <note>
            Skolan måste moderniseras som arbetsplats. Det finns ett intellektuellt
            förfall på många håll som gör att skolan tappar sitt anseende
            och sin förmåga att intressera och motivera eleverna. Obehöriga
            lärare kan inte konkurrera med Hjärnkontoret på TV eller ett häftigt
            dataspel. Det behövs ett lyft som lockar de allra duktigaste att
            välja lärarutbildning och att arbeta som lärare.
          </note>
          <note>
            IT är så mycket mer än datorer och grundutbildning för lärare.
            Det handlar om erkänsla och frihet för pedagogisk professionalism,
            om stimulans att arbeta mer systematiskt med elevernas förmåga
            till kritisk granskning.
          </note>
          <note>
            En aktuell fråga borde vara bristen på böcker, om vi ska ha ett
            barnperspektiv. Vet barnministern vad böckerna får kosta per elev
            i dagens grundskola? I en skola där vi anslår ungefär 50 000 kr
            per plats blir det inte mer än lite drygt 500 kr till böcker.
            Det är den verkligheten som leder till den torftighet och tafflighet
            som Göran Hägg återigen belyser i en serie artiklar i Aftonbladet.
          </note>
          <note>
            Barn behöver böcker, för att läsa och för att lära.
          </note>
          <note>
            Särskilt viktiga är riktiga och bra böcker när lärarkrafterna
            tryter. Läsande är en grundsten i demokratin, långt viktigare
            än allmänna värdegrundsprojekt.
          </note>
          <note>
            Läsande barn och ungdomar utvecklar förmåga att tänka själva
            och skaffar sig erfarenheter långt utöver den påtagliga vardagen.
            De får insikt om att människor tänker olika och värdet av det.
            Men det kräver att man kan läsa, att man förstår och kan bruka
            orden långt bättre än väldigt många barn i Sverige i dag kan.
          </note>
          <note>
            Fru talman! Vi ska inte underskatta barns och ungdomars förmåga
            att lära. Vi ska inte underskatta deras initiativförmåga och deras
            kreativitet. Vi får inte förtröttas i tron på vuxna som förebilder
            och gränssättare. Men det behövs ett aktivt arbete för en bättre
            skola, en skola som ser och tar vara på varje barns unika möjligheter.
            Därför är det bra att vi har fått många nya och profilerade skolor
            som utmanar det invanda och traditionella. Skolmonopolet hämmar
            de viktiga bildningsidealen och uppgiften att öka och sprida kunskaper
            till alla.
          </note>
          <note>
            Låt mig därför till slut bara fråga barnministern:
          </note>
          <note>
            Vilka konkreta förslag har den socialdemokratiska regeringen
            för att säkra varje barns möjligheter och rätt till en bra utbildning?
            Listan på kommande propositioner är mycket torftig när det gäller
            skolområdet, barnens arbetsplats, trots att debatten, Skolverket,
          </note>
          <note>
            Riksdagens revisorer, ESO och många andra visat att förändringar
            verkligen behövs. Vad är det ni egentligen väntar på?
          </note>
          <note type="speaker">
            Anf. 11 LENA EK (c) replik:
          </note>
          <note>
            Fru talman! Jag delar Beatrice Asks uppfattning att utbildning
            och skola är väldigt bra. Jag delar också uppfattningen att det
            är väldigt bra att familjer och barn kan välja skola, att man
            om det inte fungerar i en skola kan byta. Men jag kan ändå inte
            låta bli att fråga Beatrice Ask om hon aldrig har sett mobbning
            i en friskola.
          </note>
          <note type="speaker">
            Anf. 12 BEATRICE ASK (m) replik:
          </note>
          <note>
            Fru talman! Dessvärre förekommer mobbning överallt, t.o.m. i
            riksdagen kan jag tänka mig att det förekommer. Sådan är människan.
            Det bildas grupperingar, kotterier och annat.
          </note>
          <note>
            Problemet är att vi behöver ett modernt ledarskap i alla typer
            av organisationer. Det må vara arbetsplatser eller skolor. Tyvärr
            finns det fler kommunala skolor i Sverige och därmed får de en
            större del av mobbningen. Men jag tror säkert att det förekommer
            också i fristående skolor.
          </note>
          <note>
            Däremot vet vi att det är många barn - sådana som har mobbats
            under lång tid utan att någonting riktigt har hänt - som väljer
            att byta skola och upptäcker att de i en annan miljö får spela
            en annan roll och att det då fungerar bättre.
          </note>
          <note>
            Men mobbning förekommer överallt och måste bekämpas överallt.
            När jag säger skolan menar jag alla skolor, inte bara de kommunala.
          </note>
          <note type="speaker">
            Anf. 13 LENA EK (c) replik:
          </note>
          <note>
            Fru talman! Det var ett klargörande besked. Jag tycker också
            att det viktiga är att även barnfamiljer som har en dålig ekonomi
            har möjlighet att välja i vardagslivet och har självbestämmande
            över sin egen situation.
          </note>
          <note>
            Det finns en grupp till som vi lämnar åt sitt öde i skolan. Det
            är de unga invandrarflickor som ibland tas ur skolan tidigt av
            föräldrarna, innan de har slutat nian, därför att de ska ingå
            äktenskap eller därför att man på annat sätt inte alls anser det
            nödvändigt att de fullföljer grundskolan. Där har vi ändå en skolplikt.
          </note>
          <note>
            I de här sammanhangen tycker jag att det är otroligt viktigt
            att vi uppmärksammar de unga invandrarflickornas situation, som
            är hård på väldigt många sätt. Det är de som många gånger får
            bära bördan av de kulturkrockar som ibland uppstår mellan invandrarfamiljer
            och familjer som har funnits i Sverige i många generationer.
          </note>
          <note type="speaker">
            Anf. 14 BEATRICE ASK (m) replik:
          </note>
          <note>
            Fru talman! Det är självklart att alla ska kunna välja skola.
            Det var just det som var basen i den reformering som den förra
            borgerliga regeringen gjorde. Det tycker jag är oerhört centralt.
          </note>
          <note>
            De unga invandrarflickornas situation är ett verkligt problem
            i dag som vi pratar för lite om. Vi har exempel på invandrarflickor
            som har ryckts ur skolan eller hållits hemma därför att de ska
            passa småsyskon och annat. Det är oacceptabelt.
          </note>
          <note>
            Det pinsamma i kråksången när det senast var en mediedebatt om
            detta var att skolministern inte kände till vilka regler som gäller
            för skolplikt och tillrättaförande när den bryts. Föräldrar är
            skyldiga att skicka sina barn till skolan och det krävs åtgärder.
          </note>
          <note>
            Men här behövs ett upplysningsarbete. Jag vet att
          </note>
          <note>
            Utbildningsdepartementet och ministrarna har haft en diskussion
            om detta, men jag är rädd för att det är för lite konkret. Man
            måste tydliggöra vilka regler som gäller i Sverige samtidigt som
            man vinner alla föräldrar, även de med invandrarbakgrund, för
            den tanke som ligger till grund för detta, nämligen att det är
            barnens rätt och barnens möjligheter som är det centrala. Det
            ska ingen komma ifrån att uppfylla.
          </note>
          <note type="speaker">
            Anf. 15 Statsrådet INGELA THALÉN (s):
          </note>
          <note>
            Fru talman! Det låter på Beatrice Ask som om det över huvud taget
            inte sker någonting. Jag har ingen anledning att gå in och diskutera
            mot det som Beatrice Ask har beskrivit av problemen, både bland
            de minsta barnen och i skolan. Men det pågår ständigt ett arbete
            med en utveckling av läromedel, användning av övriga läromedel,
            resurser för läromedel. Under budgetpropositionen 2000 finns resurser
            för kompetensutveckling av lärare med särskild kompetens och utveckling
            av läs- och skrivkunnighet. Det är fel att beskriva det som att
            det inte är någon utveckling av skolan.
          </note>
          <note>
            Skollagskommittén ser över styrdokumenten för skolan. Beatrice
            Ask vet också att i budgetförslaget för 2001 kommer det ytterligare
            medel, stora resurser, för utveckling av skolan.
          </note>
          <note type="speaker">
            Anf. 16 BEATRICE ASK (m) replik:
          </note>
          <note>
            Fru talman! Det är alldeles riktigt att det pågår mycket i Sveriges
            skolor. Det är en omfattande verksamhet, och mycket är naturligtvis
            bra. Problemet är att det är ganska tomt med vad regeringen gör.
            Det finns två propositioner för ett helt år. Den ena rör flyktingbarns,
            eller om det var asylsökandes barns, skolgång. Det är jättebra.
            Den andra gäller elevvården, och den är också oerhört central.
          </note>
          <note>
            Men det är ett faktum att tusentals och åter tusentals elever
            inte får grundläggande kunskaper, vilket har kritiserats av Riksdagens
            revisorer och Skolverket. Man tar inte tag i problemen. Det är
            bra med kompetensutveckling för lärare osv. Men vi har en situation
            där 17 % av lärarna över huvud taget inte har en utbildning, samtidigt
            som pensionsavgångarna ökar. Då krävs det strukturreformer.
          </note>
          <note>
            Det förvånar mig att med de stora bekymren lägger man så lite
            vikt vid detta. Detta är inte bara en resursfråga. Det råder inget
            tvivel om att skolan behöver pengar. Det är inte bara en resursfråga
            därför att vi vet att pengarna inte används på rätt sätt och inte
            kommer till nytta där de gör mest nytta. Det är inte rektor, lärare,
            elever och föräldrar som håller i pengarna. Det skapar problem.
            Det visar också undersökningar som kammaren har tittat på.
          </note>
          <note type="speaker">
            Anf. 17 Statsrådet INGELA THALÉN (s) replik:
          </note>
          <note>
            Fru talman! Beatrice Ask pekar på att detta är en stor verksamhet,
            och därför pågår det mycket utvecklingsarbete. Om vi vänder på
            myntet och tittar på andra sidan, är det fråga om en stor verksamhet
            och därför finns ständigt problem som måste åtgärdas. I
          </note>
          <note>
            en stor verksamhet finns det många olika nivåer, dvs.
          </note>
          <note>
            inte nivåer i form av hierarkier utan nivåer i form av kommuner
            och regioner. Där sker naturligtvis utvecklingen i lite olika
            takt.
          </note>
          <note>
            Jag hävdar att med de resurser som tillförs, med de styrdokument
            som utvecklas, med det arbete som sker inom elevvården och det
            arbete som sker med arbetsmiljöfrågorna, pågår det från regeringens
            sida ett utvecklingsarbete med skolan.
          </note>
          <note>
            Det är alldeles riktigt att det fortfarande finns stora problem
            som naturligtvis måste åtgärdas. Då är inte 5 miljarder under
            den kommande perioden en dålig summa för att stödja ett sådant
            viktigt utvecklingsarbete.
          </note>
          <note type="speaker">
            Anf. 18 BEATRICE ASK (m) replik:
          </note>
          <note>
            Fru talman! Det är självklart att pengarna inte är oviktiga.
            Vi har fått Perssonpengar varje år. De räcker till allting. Det
            är som ett svart hål; de försvinner, samtidigt som det finns ineffektivitet
            och problem i skolverksamhetens struktur, organisation och brister
            när det gäller den pedagogiska kompetensen. Det är det jag pekar
            på. Här finns mycket som riksdagen kan göra för att stimulera.
          </note>
          <note>
            Ni säger att ni ska satsa mer pengar för fler vuxna i största
            allmänhet. Det som verkligen saknas i skolan för att skolan ska
            kunna lösa sin egentliga uppgift är att ge ungdomar möjligheter
            att lyfta sig över klassgränserna, dvs. kompetens och kunskap.
            För det behövs utbildade lärare. För er har denna betydelse tonats
            ned. Det är den ideologiska kursändringen som det är dags att
            vi får en diskussion om i Sverige. Jag tycker att socialdemokraterna
            sviker barn och ungdomar och undergräver allas möjligheter till
            en bättre framtid.
          </note>
          <note type="speaker">
            Anf. 19 INGER DAVIDSON (kd):
          </note>
          <note>
            Fru talman! Jag tänker också uppehålla mig vid den rapport som
            kom förra veckan som visar att
          </note>
          <note>
            150 000 barn i Sverige fortfarande lever i fattigdom.
          </note>
          <note>
            Framför allt handlar det om familjer med ensamstående mammor
            och familjer med invandrarbakgrund.
          </note>
          <note>
            Det är 150 000 barn fördelade på 85 000 familjer. Det är en stor
            mängd vuxna och barn som hittills inte på något sätt märkt att
            det går bra för Sverige. Det är familjer som bävar för varje liten
            oförutsedd utgift, som att vinterstövlarna ska vara urvuxna så
            att de inte går att använda ett år till eller för att barnen inte
            ska förstå att det är helt otänkbart att köpa en likadan cykel
            som kompisen just har fått. Vad gör regeringen för de här familjerna?
          </note>
          <note>
            Ja, det går ju inte att komma dragande med barnbidragshöjningen.
            Den går till dem som redan har det någorlunda hyfsat och till
            dem som har det riktigt gott ställt men inte till de här 150 000
            barnen - åtminstone inte i praktiken. När barnbidraget höjs minskas
            ju socialbidraget eller bostadsbidraget lika mycket. Det blir
            plus minus noll i plånboken. Det går inte att lasta kommunerna
            för detta, som tycks vara regeringens taktik just nu. Man kunde
            inte uppfatta det på något annat sätt när statsministern i går
            i partiledardebatten uppmanade kommunerna att just den här gången
            låta bli att minska socialbidraget när barnbidraget höjs.
          </note>
          <note>
            Det finns ju faktiskt en riksnorm för vad som ska räknas som
            underlag för socialbidrag och bostadsbidrag. Ska en ändring göras
            är det alltså regeringen som ska ta initiativet. Tänker ni göra
            det, Ingela
          </note>
          <note>
            Thalén?
          </note>
          <note>
            Maxtaxan då? Kan den hjälpa de här familjernas situation? Knappast.
            I den mån de har valt kommunalt finansierad barnomsorg har de
            förmodligen redan en taxa som ligger under det lägsta taket för
            maxtaxan. De nya pengar som satsas i den s.k. reformen går alltså
            också till dem som redan klarar sig hyfsat och mest av allt till
            dem som är mycket högavlönade. Om de fattiga familjerna har valt
            att ordna barnomsorgen på egen hand finns varken förståelse eller
            pengar att vänta från regeringens sida. Det vet vi sedan gammalt.
          </note>
          <note>
            Kanske Ingela Thalén tänker lyfta fram föräldraförsäkringen?
            Den ska ju ses över inför vårbudgeten, och det talas om att höja
            taket så att även de som tjänar relativt bra ska få ut 80 % av
            sin lön under föräldraförsäkringsperioden. Det är bra för de familjerna.
            Men inte heller detta ger de barnfamiljer rapporten handlar om
            någon förbättring. Föräldraförsäkringen bygger ju, som alla vet,
            på den inkomst man hade innan barnet kom. Sedan finns grundbeloppet
            på
          </note>
          <note>
            60 kr om dagen, som går till den som inte har någon inkomst när
            barnet föds. 60 kr om dagen! Försök att leva på det om ni kan.
            Det har legat på den nivån sedan 1987. Det är faktiskt en skandal,
            särskilt nu när det satsas på alla andra barnfamiljer. Med åren
            har det blivit så att parti efter parti har insett att det här
            faktiskt är åt skogen. Just nu har, om jag har förstått saken
            rätt, alla partier utom socialdemokraterna föreslagit en höjning
            av grundbeloppet i sina budgetförslag. Då vore det väl skräp om
            regeringen inte skulle kunna samla sig till ett förslag om höjning
            i nästa års budget. Det skulle ge många föräldrar, i första hand
            många ensamstående mammor, en något drägligare tillvaro åtminstone
            under barnets första år. Hur blir det med grundbeloppet, Ingela
            Thalén?
          </note>
          <note>
            Fru talman! Men det skulle gå att göra mycket mer för de 150
            000 barn som jag har koncentrerat mig på i dag, om bara viljan
            finns. Det handlar inte längre om att pengarna inte finns. Det
            är bara den politiska viljan som saknas. De 5,6 miljarder som
            det kostar staten att införa maxtaxa för en grupp barnfamiljer
            skulle ha kunnat fördelas till alla barnfamiljer t.ex.
          </note>
          <note>
            Det finns ett alternativ som vi kristdemokrater har lagt fram
            tillsammans med Moderaterna, Centern och
          </note>
          <note>
            Folkpartiet. Det innebär att varje barn som fyllt ett år får
            40 000 kr som föräldrarna kan välja att använda som de själva
            vill. De 5,6 miljarderna skulle dessutom räcka för ett skatteavdrag
            på 50 000 kr per barn och år för styrkta barnomsorgskostnader,
            som även de som i dag har låga avgifter för barnomsorgen skulle
            få del av till skillnad från maxtaxereformen.
          </note>
          <note>
            Det finns alltså möjlighet för regeringen - det här är bara ett
            exempel - att få majoritet för ett förslag som skulle hjälpa de
            fattiga barnfamiljerna till en högre standard samtidigt som resten
            av barnfamiljerna också får en förbättring. Därför tycker jag
            inte att det finns något försvar för att pengarna används på ett
            sätt som utesluter både de allra fattigaste och de som valt en
            annan barnomsorgsform. Jag vet inte hur ni resonerar, och det
            skulle vara intressant att få höra.
          </note>
          <note>
            Den enda förklaring jag kan se är att det rent krasst är bättre
            för regeringen att satsa på de breda röststarka grupperna och
            på det sättet köpa deras röster. För vem vill inte ha några tusen
            till i plånboken även om man har så att man klarar sig? Att 150
            000 barn i
          </note>
          <note>
            85 000 familjer hamnar utanför välfärdssystemet är tydligen det
            svinn en socialdemokratisk regering stödd av Miljöpartiet och
            Vänsterpartiet kallt räknar med.
          </note>
          <note type="speaker">
            Anf. 20 INGRID BURMAN (v) replik:
          </note>
          <note>
            Fru talman! Det är bra att Inger Davidson har läst alla de rapporter
            som visar just att det finns en rad barnfamiljer i fattigdom.
            Jag hoppas att Inger Davidson också har läst den slutsats man
            drar, att det är den generella välfärden som lyfter upp de här
            familjerna. Det är alltså trygga, generella system som skulle
            vara vägen ur fattigdomsfällan, och det är när vi skär i de systemen
            som fattigdomsfällorna uppstår.
          </note>
          <note>
            Då är min fråga till Inger Davidson: På vilket sätt stärker vi
            barnfamiljerna genom att, som Kristdemokraterna gör, lägga in
            fler karensdagar i försäkringarna? Finns det inte en risk att
            det här drabbar just de ensamma mammor som finns på en osäker
            arbetsmarknad och som vi i dag fick höra ofta blir sjukskrivna
            just på grund av stressiga situationer när det gäller arbetslivet?
          </note>
          <note type="speaker">
            Anf. 21 INGER DAVIDSON (kd) replik:
          </note>
          <note>
            Fru talman! Man måste ju ha en helhetssyn på de förslag som läggs.
            Med våra förslag skulle ensamstående mammor, och även de flesta
            andra, ha betydligt mer i plånboken när de betalar sin eventuella
            karensdag. Det är inget självändamål att ha en karensdag, och
            när vi har resonerat om en sådan dag har vi sagt att de som för
            det mesta är friska och har en arbetsinkomst troligen klarar det
            - om man sätter ett tak, vilket är självklart att göra; de som
            är sjuka ofta ska inte få betala för varje karensdag - om de från
            början får behålla mer av det som de tjänar, t.ex. genom ett höjt
            grundavdrag till 20 000 kr.
          </note>
          <note>
            Det är helheten man måste se till, Ingrid Burman.
          </note>
          <note type="speaker">
            Anf. 22 INGRID BURMAN (v) replik:
          </note>
          <note>
            Fru talman! Det är just helheten jag ser till, och det är just
            helheten man refererar till i alla dessa rapporter. Det är just
            satsningen på de generella systemen som gör att de fattigaste
            barnfamiljerna kan lyfta sig ur fattigdomsfällan. Det finns oändligt
            många exempel på det.
          </note>
          <note>
            I Rädda Barnens bokslut år 2000 redovisar man att 1990 levde
            2 % av barnfamiljerna i Sverige i fattigdom. Men tog man bort
            transfereringarna, alltså de generella systemen, skatter osv.,
            skulle 23 % göra det.
          </note>
          <note>
            De generella systemen har alltså en oändlig vikt när det gäller
            barnfamiljerna och deras ekonomiska status.
          </note>
          <note>
            Det är då jag undrar om Inger Davidson delar den uppfattningen.
            Då är det de generella systemen vi ska satsa på för att lösa uppgiften
            att inte låta barn leva i fattigdom i Sverige.
          </note>
          <note type="speaker">
            Anf. 23 INGER DAVIDSON (kd) replik:
          </note>
          <note>
            Fru talman! Jag vet inte vem Ingrid Burman polemiserar med när
            det handlar om de generella välfärdssystemen. Jag vet inte något
            parti, i alla fall inte
          </note>
          <note>
            Kristdemokraterna, som skulle vilja ta bort de generella system
            som vi har. Vad kan vara mer generellt än att införa ett system
            som går till alla barn? Det förstår inte jag. Generella system
            kan utformas på olika sätt.
          </note>
          <note>
            När det gäller t.ex. maxtaxeförslaget och de ytterligare 5,6
            miljarderna - vi satsar ju oerhört mycket redan i dag på de barnfamiljer
            som har valt en viss barnomsorgsform - menar vi att de skulle
            kunna gå till alla barn. Om inte det är generellt vet inte jag
            vad ordet generell betyder.
          </note>
          <note type="speaker">
            Anf. 24 GÖTE WAHLSTRÖM (s) replik:
          </note>
          <note>
            Fru talman! I oppositionens möjligheter ligger att alltid opponera,
            att alltid ha synpunkter och att alltid ha rätt att kritisera.
            Det märker vi speciellt när vi lyssnar till kristdemokraterna.
            I höstens budgetdebatt tvingades jag konstatera, efter kommentarer
            från den debattör jag då mötte, att man beskrev det svenska systemet
            som dåligt, dåligt, dåligt. Jag upplever samma situation efter
            Inger Davidsons uttalande här just nu.
          </note>
          <note>
            Tycker Inger Davidson att det är en verklighetsbeskrivning hon
            ger när hon talar om det svenska systemet, trots vad vi har sett
            i den budget som har lagts, den diskussion vi har haft och inte
            minst de kommentarer som ministern gav alldeles nyss kring vad
            som sker från regeringens sida när det gäller barnområdet?
          </note>
          <note type="speaker">
            Anf. 25 INGER DAVIDSON (kd) replik:
          </note>
          <note>
            Fru talman! Det går alltid att hitta det som är bra, och det
            går alltid att hitta det som är dåligt. Jag valde, som jag sade
            i inledningen, att uppehålla mig vid den senaste rapporten som
            handlar om de 150 000 barnen.
          </note>
          <note>
            Det är inte den enda rapport som har kommit. Det har kommit bokslut
            från Rädda Barnen som visar precis samma sak, och det har kommit
            andra rapporter.
          </note>
          <note>
            Jag definierade när jag inledde mitt anförande att det är de
            här barnens situation som jag tänker uppehålla mig vid. Med dem
            som utgångspunkt finns det inte så mycket att komma med från regeringens
            sida.
          </note>
          <note>
            Alla de reformer som man har föreslagit eller talar om att föreslå
            kommer inte de här barnen till del. Då känner jag detta som en
            oerhört viktig uppgift.
          </note>
          <note>
            Jag undrar ibland hur många som har en sådan här familj i sin
            närhet, som ser inpå bara skinnet hur de familjerna har det. Jag
            vet det, och därför känner jag ett oerhört stort ansvar för att
            lyfta fram just deras situation, och inte alla de andra, som har
            det relativt bra.
          </note>
          <note type="speaker">
            Anf. 26 GÖTE WAHLSTRÖM (s) replik:
          </note>
          <note>
            Fru talman! Jag tycker mig kunna se i den budget som regeringen
            har presenterat, som vi nyss har tagit ställning till i den här
            kammaren, att det har vidtagits en rad åtgärder för att förbättra
            på område efter område. Inte minst upplever jag att man försöker
            lyfta fram just den situation som Inger Davidson beskriver med
            just de barn som i dagsläget kan ses drabbas av den ekonomiska
            utveckling som vi har bakom oss.
          </note>
          <note>
            Inte minst såg vi det i samband med bokslutet för 90-
          </note>
          <note>
            talet, som vi tog upp under hösten. Jag upplever fortfarande
            att vi har mycket att ge och att vi har möjligheter.
          </note>
          <note>
            Kristdemokraternas eländesbeskrivning ger inte utrymme för att
            föra den offensiva diskussion som vi behöver föra. Jag hoppas
            att vi får ytterligare beskrivningar av ministern i den fortsatta
            debatten.
          </note>
          <note type="speaker">
            Anf. 27 INGER DAVIDSON (kd) replik:
          </note>
          <note>
            Fru talman! Det är en sak att i budgetförslag tala om vad man
            skulle vilja och att man ser vad som skulle behöva göras och en
            annan sak att göra det i praktisk handling. När det gäller de
            här barnen upprepar jag att det inte finns något förslag som skulle
            hjälpa upp deras situation. Jag hoppas innerligt att
          </note>
          <note>
            Ingela Thalén kommer med de förslagen och kanske säger någonting
            om vad som kommer att presenteras i vårbudgeten. Men ännu så länge
            står de utanför de reformer som har föreslagits.
          </note>
          <note>
            Jag tycker att i ett välfärdssamhälle ska vi verkligen titta
            på varje individ, inte på att de flesta får det bättre utan på
            att det blir bättre för alla. Det är generell välfärd för mig.
          </note>
          <note type="speaker">
            Anf. 28 Statsrådet INGELA THALÉN (s) replik:
          </note>
          <note>
            Fru talman! Jag vill stryka under det som Ingrid
          </note>
          <note>
            Burman sade, att man får inte glömma bort den delen av välfärdsbokslutets
            redovisning och den rapport som kom från Lund där slutsatserna
            pekar mot att den viktigaste insatsen är att göra det möjligt
            för föräldrarna att försörja sig. Den andra slutsatsen är att
            det är den generella välfärdspolitiken som är den starkaste basen
            för de här familjernas möjligheter att utvecklas.
          </note>
          <note>
            Sedan går jag till de konkreta frågorna. Jag ser över garantinivån.
            Det finns olika sätt att lösa det problemet. Ett sätt har några
            föreslagit i motioner, och det finns andra sätt. Jag kommer tillbaka
            till den frågan.
          </note>
          <note>
            När det gäller socialbidrag och barnbidrag är jag lite chockad
            över den förenklade diskussion som
          </note>
          <note>
            Inger Davidson och andra för fram. Jag har inte tid nu att gå
            in och utveckla min synpunkt, men det är faktiskt så, om man ställer
            upp för att de generella bidragen är avgörande, att när man justerar
            upp de generella bidragen och därmed minskar bidragsberoendet
            är det precis detta vi ska åstadkomma.
          </note>
          <note>
            Sedan är det, precis som statsministern sade i går, några kommuner,
            och jag delar de kommunernas uppfattning, som anser att köpkraften
            just nu behöver förstärkas också för de hushållen.
          </note>
          <note type="speaker">
            Anf. 29 INGER DAVIDSON (kd) replik:
          </note>
          <note>
            Fru talman! Man måste ändå våga konstatera att generell välfärd
            kan utformas på många olika sätt.
          </note>
          <note>
            Man behöver inte utforma det på ett enda sätt, det enda riktiga,
            som alltid socialdemokraterna tycks mena att de sitter inne med
            kunskapen om. Man kan använda pengarna så att man fördelar dem,
            men att man fördelar dem på ett annat sätt.
          </note>
          <note>
            Tack för upplysningen om garantinivån. "Se över"
          </note>
          <note>
            är visserligen ett väldigt vagt begrepp som kan leda åt olika
            håll, men jag tolkar det så att den ses över för att den ska höjas,
            och det gläder jag mig åt.
          </note>
          <note>
            Det kan ju tyckas att debatten är förenklad när man talar om
            den här kopplingen mellan socialbidrag och barnbidrag. Jag inser
            att det inte är lätt att lösa det, för vi ska inte heller ha fällan
            med bidragsberoende. Men om det aldrig finns en morot för de här
            familjerna, som jag alltså ser på nära håll, vet jag inte hur
            deras situation ska kunna förändras. Då är det så enkelt att säga
            som statsministern gjorde i går och som Ingela Thalén gör här
            i dag: Just nu tycker vi inte att kommunerna ska sänka socialbidraget
            när barnbidraget höjs, för vi har bedömt att just nu behöver köpkraften
            ökas. Men nästa gång får vi se. Det är förenklat om något.
          </note>
          <note type="speaker">
            Anf. 30 Statsrådet INGELA THALÉN (s) replik:
          </note>
          <note>
            Fru talman! Det är ju precis tvärtom. Kommunerna förfogar över
            en lång rad instrument som faktiskt inte riksdagen förfogar över
            till stöd för de utsatta familjerna. Kommunerna förfogar över
            det särskilda försörjningsstödet och ett antal kommuner har tagit
            det tillfället i akt. Sedan delar jag naturligtvis uppfattningen
            att man, som har nämnts av både av Inger
          </note>
          <note>
            Davidson och Ingrid Burman, ständigt måste se över riksnormen.
          </note>
          <note>
            Får jag säga något om maxtaxan. Inger Davidson säger att detta
            är en fråga för de högavlönade. Det är en myt. Också högavlönade
            har ett tak i kommunerna när det gäller avgifter till barnomsorgen.
            Barnomsorg och förskola är till för alla barn, också för de här
            utsatta barnen. Även om man nu minskar marginaleffekterna för
            familjerna är det inte de högst avlönade som får den bästa nyttan.
          </note>
          <note type="speaker">
            Anf. 31 INGER DAVIDSON (kd) replik:
          </note>
          <note>
            Fru talman! När det gäller det senaste har vi helt olika uppfattningar.
            Vi gjorde ett antal beräkningar där vi jämförde hur det skulle
            slå för olika barnfamiljer med maxtaxan jämfört med det barnomsorgskonto
            som vi har som alternativ för att använda de här
          </note>
          <note>
            5,6 miljarderna. Då var det tydligt att det var höginkomstfamiljerna
            som tjänade mest på det här och att det var låginkomstfamiljerna
            som tjänade mest på barnomsorgskontot. Det är inte bara vi som
            har sagt det, utan det har sagts i olika beräkningar som har gjorts
            av familjeekonomer.
          </note>
          <note>
            När det gäller att förfoga över olika bidrag och annat vill jag
            slutligen säga att riksdagen och regeringen förfogar över riksnormen,
            och det är den som behöver ses över.
          </note>
          <note type="speaker">
            Anf. 32 LENA EK (c):
          </note>
          <note>
            Fru talman! Ledamöter! Ärade åhörare! Jag tänkte i dag i den
            här debatten om barns möjligheter ta upp tre områden: fattigdomsfällan,
            som särskilt drabbar barn, barn som har det svårt på grund av
            våld och statens syn på barns och ungdomars rättigheter i jämförelse
            med vuxna. Det är det som våra ungdomar i
          </note>
          <note>
            Centerpartiet kallar för "ungdomsfrid" i sin just nu pågående
            rättighetskampanj.
          </note>
          <note>
            Anledningen till att jag har valt att ta upp de här områdena
            är att barn och ungdomar också har rätt till självbestämmande,
            livskvalitet och trygghet. Jag tycker att den politik som förs
            nu av Socialdemokraterna, Vänsterpartiet och Miljöpartiet har
            misslyckats på de här tre områdena när det gäller barn.
          </note>
          <note>
            Barn är vår framtid. Barn är sårbara, och barn behöver skydd
            av oss vuxna. Varje barn förtjänar en uppväxt som är lugn, trygg
            och glad och som efter vars och ens förutsättningar ger en bra
            start på livet och en god plattform inför vuxenlivet. Det tror
            jag att alla i den här kammaren kan ställa upp på. Men sedan handlar
            det om hur man ska förverkliga det här och se varje barn i dess
            egen, alldeles unika situation.
          </note>
          <note>
            Det har tidigare talats om den undersökning som visar att 150
            000 barn i Sverige lever i fattigdom. I de allra flesta fall är
            det fråga om familjer som har fastnat i fattigdomsfällan och inte
            kommer ut. I och för sig kan jag inte förstå att det här betraktas
            som en nyhet, men det är klart att det är bra att deras situation
            lyfts fram. De själva talar väldigt sällan i egen sak.
          </note>
          <note>
            De har fullt upp med att försöka klara sig. Mat, kläder, läkarvård,
            utbildning - allt måste nagelfaras så att inga kronor försvinner
            i onödan. Barnen kan inte önska sig något extra, och föräldrarna
            kan inte ge sina barn någon liten extra present ibland. Fattigdomen
            påverkar abortstatistiken, våldet, hälsan, mobbningen och utbildningen.
            Det visar undersökning efter undersökning.
          </note>
          <note>
            Det är väldigt viktigt för barn att ha tillgång till sina föräldrar
            i början av livet för att få en god start.
          </note>
          <note>
            Sverige är ju fantastiskt på det viset att här finns en möjlighet
            för föräldrar att tillbringa den första tiden med småbarnen. Men
            det måste också vara möjligt att utnyttja det här. Den lägsta
            ersättningsnivå i föräldraförsäkringen ger en ersättning på 60
            kr om dagen,
          </note>
          <note>
            1 800 kr i månaden. Det handlar om unga föräldrar, arbetslösa,
            studerande eller de som inte har hunnit kvala in i trygghetssystemen.
            Allt är utformat efter normen man, vuxen, heltid, industriarbetare.
            Där sätts normen för hur de här systemen ska se ut. Det är inte
            roligt för unga familjer att börja sitt familjeliv med tvånget
            att be sociala myndigheter om hjälp.
          </note>
          <note>
            Jag kan konstatera att under den här mandatperioden har det i
            vårproposition och budgetförslag varit möjligt att vid fem olika
            tillfällen förändra situationen för just den här gruppen. Socialdemokraterna,
            Vänsterpartiet och Miljöpartiet har valt att inte göra detta.
          </note>
          <note>
            Det föreligger nu en proposition där motionstiden utgår den 31
            januari som handlar om föräldraförsäkringen. Den ger större flexibilitet
            i de regler som gäller och försöker öka jämställdheten. Det är
            jättebra. Men vad hjälper det de här familjerna att de får dela
            upp ersättningen i åttondelar? 60 kr delat med åtta är inte ens
            en glass till barnen. Jag tycker att det är förskräckligt, särskilt
            i en tid av högkonjunktur när vi har stora överskott i statsbudgeten,
            där hjulen går och köpfesten pågår, att man lämnar denna grupp
            utanför på det här viset.
          </note>
          <note>
            I Centerpartiet har vi sagt att vi vill höja den lägsta nivån
            från 60 kr till 200 kr om dagen för att man ska komma över normen
            för socialbidrag. Den är tänkt för tillfälliga ekonomiska stressituationer.
            Den är inte tänkt för att man ska klara sig långsiktigt. Det innebär
            att man inte fyller familjens behov med detta.
          </note>
          <note>
            Barnkontot har berörts i debatten, och statsrådet säger att barnkontot
            är en reform för de fattiga familjerna. Det håller jag inte med
            om. Jag tycker faktiskt att det är att luras. Den förstärker rätten
            till arbete och den nödvändiga rätten att kunna få barnomsorg.
            Det är bra för såväl samhället och familjen som för jämställdheten.
            Men samtidigt kan vi göra en jämförelse.
          </note>
          <note>
            Jag som riksdagsledamot som har fyra barn, varav två i barnomsorgen,
            kommer att tjäna mellan 1 800 och
          </note>
          <note>
            2 000 kr på maxtaxereformen. Det är den nivå som man ska ha för
            en hel månad för föräldrar och barn för att överleva i föräldraförsäkringens
            lägsta nivå, garantinivå. Jag tycker själv att det är hemskt.
          </note>
          <note>
            Jag är väl medveten om att det är stora grupper som har en väldig
            nytta av maxtaxereformen på det viset - trots att man kunde få
            mer valfrihet och mer pengar genom vårt förslag. Men maxtaxan
            lämnar ändå de fattigaste familjerna åt sitt öde.
          </note>
          <note>
            Jag ska säga något om bort mot barn. I boken Kim
          </note>
          <note>
            Novak badade aldrig i Genesarets sjö av Håkan Nesser beskriver
            ett barn sin reaktion: "Man glömmer det aldrig liksom. Hur det
            känns och så. Hur djävla rädd man kan vara medan man ligger och
            väntar. Väntan är nästan värre än själva stryket."
          </note>
          <note>
            Jag ber om ursäkt för svordomen, fru talman.
          </note>
          <note>
            Det är väldigt många barn i Sverige som drabbas direkt eller
            indirekt av våld. Rädda Barnen gör ett förtjänstfullt arbete genom
            att lyfta fram barns situation. Av Rädda Barnens rapport framgår
            att 85 000-
          </note>
          <note>
            190 000 barn växer upp i familjer där misshandel förekommer och
            också, inom parentes, att denna bindning mellan dålig ekonomi
            och en värre statistik när det gäller våld mot barn finns.
          </note>
          <note>
            Här finns det oändligt mycket att göra. Kunskapen om hur varningstecken
            från barn ska bli sedda och tolkade saknas hos många personalgrupper
            som arbetar med barn. Uppemot hälften av landets polisdistrikt
            rapporterar inte till sociala myndigheter ordentligt när man har
            ingripit vid lägenhetsbråk, trots att det finns en rapportplikt
            i socialtjänstlagen. Enligt undersökningar är det uppemot 45 %
            av dessa barn som inte syns och som aldrig rapporteras.
          </note>
          <note>
            Skolkuratorer som har sett barn som lever i dessa situationer
            har inte den journalplikt som sjukvårdspersonal har, vilket skulle
            kunna hjälpa.
          </note>
          <note>
            När det handlar om familjevåld och interimististiska beslut om
            besöksförbud är det på det sättet att en mamma som byter låser
            i ytterdörren till bostaden riskerar åtal för egenmäktigt förfarande.
            Handläggningstiderna i barnmisshandelsfall är uppemot ett halvår.
            Det finns alltså oändligt mycket att göra på detta område, och
            jag undrar: När ska man ta itu med de fattiga familjerna? Och
            när ska man ta bort den, som jag tycker, rena nonchalansen som
            finns i vissa fall? Det borde vara självklart att alla sådana
            incidenter rapporteras, att man direkt inskrider och att man för
            journaler. Det finns oändligt mycket att göra på detta område.
            Och jag saknar handfast utrotning av dessa problem.
          </note>
          <note type="speaker">
            Anf. 33 KERSTIN HEINEMANN (fp):
          </note>
          <note>
            Fru talman! I förra veckan besökte jag och ett antal ledamöter
            från socialutskottet ett slumområde i
          </note>
          <note>
            Calcutta i Indien. Bl.a. besökte vi en samlingspunkt för barn
            där de några dagar i veckan fick äta sig mätta men även få en
            del undervisning och lite fritidsaktiviteter. Det är en frivillig
            organisation som heter
          </note>
          <note>
            CRY som har det här projektet. Att se och prata med dessa barn
            ger anledning till stor eftertanke. Det är barn som är utsatta
            för väldigt mycket och vilkas framtidsutsikter inte är särskilt
            ljusa. Det är barn som har fått en viss chans att överleva och
            en viss chans att få lite utbildning. När jag stod där och såg
            och lyssnade till dessa barn, kom tanken att bland dessa barn
            finns kanske någon som med rätt förutsättningar skulle kunna uträtta
            storverk, kanske t.o.m. en blivande nobelpristagare.
          </note>
          <note>
            Det är just detta som jag tycker att barnpolitiken skall handla
            om, att man ska ta hand om alla barn, se dem som de människor
            de är och ge dem rätten till att utvecklas efter den förmåga de
            har. Att barnen är vår framtid är ett ganska vanligt uttryck,
            kanske litet slitet. Men om vi inte ger barnen den rätt och det
            skydd som FN-konventionen om barnens rättigheter innebär, så blir
            framtiden mindre ljus.
          </note>
          <note>
            I barnkonventionens artikel 3 skriver man att barnens bästa ska
            komma i främsta rummet vid alla åtgärder som gäller barn.
          </note>
          <note>
            Principen bygger på två grundläggande tankar: att barn har fullt
            och lika människovärde och alltså inte är mindre värda än vuxna
            och att barn är sårbara och behöver särskilt stöd och skydd för
            att kunna åtnjuta sitt fulla människovärde.
          </note>
          <note>
            Folkpartiet anser att barnkonventionen ska genomsyra allt arbete
            som direkt eller indirekt berör barn, såväl på det nationella
            som på det internationella planet.
          </note>
          <note>
            Av detta följer att alla barn ska ha rätt till en god tillsyn
            och omsorg samt utbildning anpassad efter det enskilda barnets
            behov, förmåga och förutsättningar.
          </note>
          <note>
            Föräldrarnas ansvar för sina barn utgör här grunden för att klara
            uppgiften, men föräldrar kan behöva råd, hjälp och stöd. Vi anser
            därför att föräldrautbildning bör erbjudas inte bara föräldrar
            till de minsta barnen utan också till föräldrar med barn långt
            upp i tonåren.
          </note>
          <note>
            Vi ser också mödra- och barnhälsovården och skolhälsovården som
            viktiga stöd för föräldrarna. Och neddragningar som har skett
            på dessa områden måste stoppas. I stället måste resurser tillföras.
          </note>
          <note>
            Fru talman! Barn i Sverige har det utomordentligt bra i jämförelse
            med de allra flesta barn i t.ex. Indien, där en femtedel av alla
            barn i världen föds. Vi har ett stort ansvar även för barnen i
            Indien och i övriga utvecklingsländer. De barnen är också värdefulla
            för världen och måste få möjligheter till allt detta som vi i
            Sverige kan erbjuda våra barn.
          </note>
          <note>
            Men det finns barn i Sverige som far illa på olika sätt. Under
            de senaste tio åren har antalet fall av barnmisshandel ökat. Över
            5 000 fall polisanmäldes
          </note>
          <note>
            1999. Barnens egna samtal till föreningen BRIS telefonjour har
            fördubblats sedan 1993, detta trots att det i svensk lagstiftning
            1979 infördes förbud för föräldrar att aga sina barn. Familjer
            där våld förekommer kan se olika ut, men nästan alltid förekommer
            missbruk, psykisk sjukdom eller ekonomisk stress.
          </note>
          <note>
            Mörkertalet när det gäller barnmisshandel är väldigt stort. Många
            dödsfall som i officiell statistik betecknas som olyckor är i
            själva verket dödsmisshandel. I England och USA finns undersökningar
            som visar att 50 % respektive 86 % av dödsmisshandeln rapporteras
            som olyckor. Trots den stora ökningen av antalet anmälda fall
            bedrivs i Sverige praktiskt taget ingen forskning om barnmisshandel.
            Därför vill jag fråga statsrådet Ingela Thalén om hon är beredd
            att vidta åtgärder för att forskningen ska kunna öka på detta
            område.
          </note>
          <note>
            I socialtjänstlagen uppmanas var och en att anmäla om ett barn
            misshandlas i hemmet eller utsätts för annan behandling som medför
            fara för hälsa eller utveckling. För alla som arbetar med barn
            och ungdomar gäller en skyldighet att anmäla till socialnämnden
            om de får kännedom om något som kan innebära att socialnämnden
            behöver ingripa till ett barns skydd. Rapporter visar dock att
            personal inom skola och barnomsorg i otillräcklig utsträckning
            anmäler sina misstankar om att barnen far illa. Man försöker i
            stället själva lösa problemen och väntar i det längsta med att
            varsko socialtjänsten om sina misstankar. Detta beror på bristande
            kunskaper om anmälningsskyldighetens innebörd, och det beror också
            på oro för att föräldrarna ska ta illa upp och att föräldrarna
            då byter skola eller daghem.
          </note>
          <note>
            Barnmisshandel hör till de allvarligaste problemen i samhället.
            Det är därför angeläget att öka forskningsinsatserna, göra en
            samlad analys och gemensamma insatser för att hjälpa utsatta barn.
            Det är också nödvändigt att alla som arbetar med och kommer i
            kontakt med barn får goda kunskaper såväl om hur man upptäcker
            att ett barn far illa som om anmälningsskyldigheten. Detta måste
            ingå i såväl grundutbildning som fortbildning.
          </note>
          <note>
            Men det är inte bara den fysiska misshandeln som innebär ett
            hot för barns utveckling och framtid.
          </note>
          <note>
            Osynlig traumatisk stress kan leda till ohälsa hos barn, vilken
            är svår att upptäcka på ett tidigt stadium.
          </note>
          <note>
            Det gäller inte minst flyktingbarn som innan de kom till Sverige
            upplevt krig och oro. De kan själva ha utsatts för våld eller
            bevittnat våld mot egna familjemedlemmar eller främlingar. De
            kan också ha förlorat en förälder genom död, försvinnande eller
            känslomässig otillgänglighet, t.ex. en deprimerad mamma som avskärmar
            sig från omvärlden. Många av dessa barn får inte den hjälp de
            skulle behöva vid ankomsten till Sverige. Att ge barn med flyktingbakgrund
            ett värdigt och humant mottagande är en skyldighet och ett stort
            ansvar för vårt land. Därför bör man utveckla program för generella
            och specifika hälsofrämjande åtgärder där primärvård, psykiatri
            och kommun samverkar i mottagandet av nyanlända barn. På några
            platser i landet har sådana program utvecklats, t.ex. i
          </note>
          <note>
            Värmland och i Umeå. Dessa erfarenheter måste tillvaratas och
            spridas till andra delar av landet.
          </note>
          <note>
            Fru talman! Den 24 januari ska vi här i kammaren diskutera och
            besluta i frågor som berör barn med anledning av regeringens barnskrivelse.
            Det är bra att vi i Sverige uppmärksammar barnen och deras situation.
            Vi har ett ansvar för varje enskilt barn i Sverige, men vi får
            inte heller glömma att vi också måste ha ett ansvar för alla barn
            i världen. Barnen är allas vår framtid, och vi måste ge dem chansen
            att växa inte bara på längden utan även vad gäller utveckling.
            Det är kanske så att något barn ute i världen, t.ex. i Calcuttas
            slumområde, är just det barn som ska ge oss kunskaper på ett område
            som är viktigt för alla människor.
          </note>
          <note>
            Alla barn har fullt och lika människovärde, och alla barn borde
            få chans att utveckla sina möjligheter.
          </note>
          <note type="speaker">
            Anf. 34 Statsrådet INGELA THALÉN (s) replik:
          </note>
          <note>
            Fru talman! Jag fick en fråga av Kerstin Heinemann vad jag har
            för reaktion på hennes synpunkter att vi behöver öka forskningen
            när det gäller barnmisshandel. Den kommitté som Kerstin Heinemann
            hämtar sina kunskaper ur, och rapporten, har till uppgift att
            se över på vilka områden vi behöver öka insatserna. I en delrapport
            som har lämnats om handläggningstider har man en del förslag.
            I det pressmeddelande som kom om de studier som är gjorda finns
            det också antydningar om att just kunskapen och uppföljningen
            av kunskap är väldigt viktiga. Jag utgår från att man i sitt slutbetänkande
            kommer att lägga fram ett antal viktiga förslag om forskningen.
            Jag har ingenting emot att man gör den typen av insatser.
          </note>
          <note>
            Beträffande barn som kommer till Sverige har man inom UD en uppföljning
            av barn i bistånd och också ett uppdrag till Migrationsverket
            om asylsökande barn.
          </note>
          <note type="speaker">
            Anf. 35 KERSTIN HEINEMANN (fp) replik:
          </note>
          <note>
            Fru talman! Jag uppfattade det som så att statsrådet Thalén är
            medveten om de problem som vi har tagit upp. Dessa problem har
            vi tagit upp tidigare i motioner. Nu vet vi t.ex. att kommittén
            mot barnmisshandel också bekräftar de uppgifter som vi tidigare
            tagit fram. Jag ser fram emot att vi ganska snart ska kunna få
            åtgärder som både befrämjar forskningen om misshandlade barn och
            också ger en betydligt bättre behandling av flyktingbarn som kommer
            hit, som sedan ska verka i vårt land och som kanske kommer att
            ha väldigt stora psykiska problem och svårt att klara sig här
            även om välfärden för övrigt fungerar runtomkring.
          </note>
          <note type="speaker">
            Anf. 36 Statsrådet INGELA THALÉN (s):
          </note>
          <note>
            Fru talman! Jag delar den uppfattningen.
          </note>
          <note>
            Får jag också säga beträffande socialtjänsten och anmälningsplikten
            och annan personal som arbetar med barn att det också på det här
            området pågår en diskussion. Det pågår någonting som vi kunde
            kalla ett kompetensutvecklingsarbete, där man ska stödja personal
            så att de faktiskt vågar ta på sig ansvaret att anmäla när man
            ser att någonting är på tok. Det är precis så som Kerstin Heinemann
            säger, att det naturligtvis finns en väldig oro för att man ska
            stöta sig med föräldrar, att man egentligen kanske inte ser det.
          </note>
          <note>
            Får jag så till kammaren anmäla att jag dessvärre den 24 januari
            då man ska diskutera barnskrivelsen står till svars för det svenska
            ordförandeskapet i arbetskmarknadskommittén i Europaparlamentet.
            Så jag kan inte delta i den debatten, vilket jag beklagar.
          </note>
          <note type="speaker">
            Anf. 37 KERSTIN-MARIA STALIN (mp):
          </note>
          <note>
            Fru talman! När jag anmälde mig till debatten fick jag frågan
            vad jag ville kalla mitt ämne eller ge det för rubrik. Då sade
            jag "Barns och ungdomars möjligheter" och lade till "brist på
            möjligheter", för det är många som far illa. Jämlikhet råder inte
            i särskilt hög grad för barn och ungdomar. Det är inte deras fel
            utan vårt.
          </note>
          <note>
            Många här har talat om fattigdom. Vi har också funktionshindrade
            barn, barn till sjuka föräldrar, flyktingbarn, misshandlade barn,
            gömda barn, och vi börjar t.o.m. få gatubarn.
          </note>
          <note>
            I somras och i höstas överöstes vi med reklam och artiklar i
            alla medier om premiepension. Jag tyckte till slut att det var
            väldigt tröttsamt med denna se-omditt-eget-hus- och skyll-dig-själv-mentalitet.
            Så kom regnet, och jag tänkte: Håller solidariteten och välfärden
            på att regna bort också?
          </note>
          <note>
            Nu har den debatten svalnat av, och nu talas det mycket om fattigdomen.
            Det är bra, och den debatten måste hållas, men det räcker inte
            med debatt. Jag har flera gånger propagerat för att jag skulle
            vilja att det fanns i radio och TV någonting som heter Barneko,
          </note>
          <note>
            Barnkvart eller t.ex. Ungdomsklubben i stället för att varje
            dag ha Ekonomiekot, Ekonomiska kvarten,
          </note>
          <note>
            Ekonomiska klubben osv.
          </note>
          <note>
            Ingrid Burman har talat mycket om föräldraförsäkringspropositionen,
            om utredningen om familjestöd osv. så jag går över det och talar
            om lite andra saker, som jag tycker också krävs. Det ska vara
            mycket mer än de familjeekonomiska stöden, en mobilisering, skulle
            jag vilja säga, från alla håll - om nu en miljöpartist får använda
            ordet mobilisering.
          </note>
          <note>
            Generell välfärd är inte bara t.ex. 100 kr i plånboken, utan
            det är många andra saker som är oerhört viktiga och som hör till
            generell välfärd. Jag skulle väldigt gärna vilja att statsrådet
            Thalén lyssnade, för jag vill veta vad statsrådet tycker om just
            det som jag tänker säga nu.
          </note>
          <note>
            Det finns saker som måste finnas, ska finnas. Det är skolmåltider,
            bibliotek, simskola, hjälp till att utöva idrott även om inte
            pappa och mamma skulle ha råd att betala skridskor och annat man
            behöver, gratis sjukvård, gratis tandvård, kommunala musikskolan.
          </note>
          <note>
            Om det nu är avgifter på dessa ska de åtminstone vara små. Det
            ska inte hänga på om föräldrarna har råd.
          </note>
          <note>
            Man ska kunna känna sig som en medborgare. Det här kostar naturligtvis
            pengar för staten, kommunen och landstinget, men det är oerhört
            viktigt.
          </note>
          <note>
            En del sådana här medborgarsaker har vi faktiskt kvar. Det är
            svenska flaggskepp, skulle jag vilja säga.
          </note>
          <note>
            Det finns fortfarande kommunal musikskola kvar. Vi har sett resultatet
            av det har funnits. Vi har en oerhört fin musikkultur här i Sverige,
            musikindustri, brukar man säga. Vi har tandvården för barn och
            ungdomar.
          </note>
          <note>
            Man får absolut inte skära ned på detta. Vi har barnavårdscentralerna,
            mödravårdscentralerna.
          </note>
          <note>
            Beträffande barnavårdscentralerna ska jag berätta en sak. Jag
            sitter med i kommittén mot barnmisshandel. Man har upptäckt att
            med tiden minskar kunskaperna om barn och barns och ungdomars
            utveckling i stället för tvärtom. På 90-talet har kunskaperna
            minskat. Det beror bl.a. på att man har skurit ned på t.ex.
          </note>
          <note>
            utbildning på barnavårdscentralerna. Jag hade någon föreställning
            som att vi lär oss mer och mer och får mer och mer kunskaper,
            och så är det precis tvärtom.
          </note>
          <note>
            Straffen blir ofta lägre för barnmisshandel, om det ens går till
            åtal därför att kunskaperna om barn och barns utveckling är för
            dåliga. Utredningarna blir inte bra, och då kan det t.o.m. gå
            så illa att det inte ens blir något åtal. Så här ligger barn och
            ungdomar också i lä.
          </note>
          <note>
            Fru talman! Orsaken till att jag gick med på att stå på listan
            till riksdagen var att jag såg utsikten att få vara med och prioritera
            på ett tidigare stadium. Det var med anledning av att jag arbetade
            med barn, ungdomar och föräldrar som jag ägnade mig åt politiken
            i kommun och på landstinget. Det fanns alltid för lite pengar,
            och ofta valdes satsningar för barn och ungdomar bort till förmån
            för annat. Tänkt att få vara med när man gör den första prioriteringen!
            tänkte jag.
          </note>
          <note>
            Och så upptäckte jag att det är precis likadant här.
          </note>
          <note>
            Det har talats mycket ekonomi hittills i kammaren i dag. Den
            ekonomin är småpotatis mot vad det egentligen borde var. Vi borde
            från alla håll satsa mycket mer, inte bara ekonomiskt stöd till
            familjer utan på skola, på våra svenska flaggskepp som jag nämnde,
            på bostäder, ett helt samhälle där alla ska kunna känna sig som
            medborgare.
          </note>
          <note>
            Jag tittade på TV i går en stund och fick veta att svenska ordförandeskapet
            kostar nästan en miljard.
          </note>
          <note>
            Vi är det ordförandeland som satsat mest. Statsrådet
          </note>
          <note>
            Lindh fick en fråga om detta och svarade så här: På sikt är det
            här en bra affär.
          </note>
          <note>
            När ska vi säga att all satsning på barn och ungdomar är en bra
            affär? Det finns faktiskt rapporter och uträkningar som visar
            att det faktiskt vore en bra affär, också ekonomiskt. En elev
            som riskerar utslagning kostar samhället i genomsnitt en miljon
            kronor extra, och pengarna bara accelererar ju mer utslagen man
            blir.
          </note>
          <note>
            Jag skulle vilja ha svar av statsrådet Thalén bl.a.
          </note>
          <note>
            på frågan om den stora medborgarsatsningen och på hur bra affär
            det är att satsa framåt. Om nu statsrådet inte kan vara med på
            mötet den 24 januari, ta då med detta med barnen till ordförandeskapet,
            för det är vår allra viktigaste fråga.
          </note>
          <note type="speaker">
            Anf. 38 LENA EK (c) replik:
          </note>
          <note>
            Fru talman! Kerstin-Maria Stalin säger att satsningar på barn
            och ungdomar ofta väljs bort och att hon vill motverka detta.
            Då undrar jag hur hon ser på detta att Miljöpartiet i två och
            ett halvt år har påverkat budgeten och valt att inte höja garantinivån
            i föräldraförsäkringen.
          </note>
          <note>
            Min andra fråga handlar om att Rädda Barnen räknar med att 45
            % av de barn som befinner sig i riskzon för barnmisshandel som
            poliserna träffar på inte anmäls till sociala myndigheter, trots
            att anmälningsskyldigheten är absolut enligt socialtjänstlagen.
          </note>
          <note>
            Jag skulle vilja ha svar på dessa frågor.
          </note>
          <note>
            Anf. 39 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! Vi har inte valt bort garantinivån, utan vi vill
            höja garantinivån. I och med samarbetet i budgetförhandlingarna
            får vi försöka att arbeta på ett annat sätt. Vi har inte valt
            bort garantinivån.
          </note>
          <note>
            Att barnmisshandel inte anmäls är alldeles fruktansvärt. Ibland
            tar inte heller socialförvaltningen upp detta på det sätt man
            borde. I den stad som jag kommer ifrån var det nog flera som var
            ganska glada att jag flyttade till Stockholm, för jag var rätt
            besvärlig för socialförvaltningen när det gällde detta. Här finns
            en rädsla plus att man har mycket att göra.
          </note>
          <note type="speaker">
            Anf. 40 LENA EK (c) replik:
          </note>
          <note>
            Fru talman! Ska jag då tolka Kerstin-Maria Stalins svar som att
            det är någon annan som har valt bort satsningen på de sämst ställda
            unga föräldrarna?
          </note>
          <note>
            Kommittén mot barnmisshandel har ju en ofantligt viktig uppgift.
            Då är min fråga: Vad kommer
          </note>
          <note>
            Kerstin-Maria Stalin att föreslå för åtgärder för att anmälningsplikten,
            som är absolut enligt socialtjänstlagen, ska uppfyllas?
          </note>
          <note>
            Anf. 41 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! Man måste se till att det finns människor som har
            tid att ta hand om detta, utbildning och vet vad det är fråga
            om. Sedan är det inte någon annan som har valt bort frågan om
            garantinivån, och vi har inte gjort det heller. Den är inte bortvald.
          </note>
          <note type="speaker">
            Anf. 42 BEATRICE ASK (m) replik:
          </note>
          <note>
            Fru talman! Först måste jag säga att EU-
          </note>
          <note>
            ordförandeskapet kostar naturligtvis väldigt mycket pengar. Men
            jag undrar om man i Miljöpartiet är medveten om att när det gäller
            barns och ungdomars möjligheter är det europeiska samarbetet väldigt
            betydelsefullt. Tusentals och åter tusentals unga får här chansen
            att arbeta eller utbilda sig lite grann utomlands, vilket de har
            nytta av i Sverige och för lång framtid.
          </note>
          <note>
            Men det var inte riktigt det som jag reagerade på.
          </note>
          <note>
            Det var en väldigt ny uppgift för mig om detta med gatubarn i
            Sverige. Jag reagerade ganska starkt. Jag skulle gärna vilja veta
            om det finns gatubarn i Sverige och i så fall var. Det är naturligtvis
            något som man måste ta tag i. Vi förfäras varje dag över att se
            vad som händer runtom i världen, men jag trodde faktiskt inte
            att vi hade gatubarn i Sverige. Jag har inte läst om det, så jag
            skulle gärna vilja veta mer om det och vad Miljöpartiet tänker
            göra för att ta tag i det fruktansvärda problem som det i så fall
            innebär.
          </note>
          <note>
            Anf. 43 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! Jag ska svara på två frågor.
          </note>
          <note>
            Vi är inte emot samarbete i EU. Vi har aldrig varit emot samarbete.
            Det var inte det som det var fråga om, utan jag ville göra en
            jämförelse mellan hur man betraktar kostnader och hur man betraktar
            långsiktiga kostnader.
          </note>
          <note>
            Jag har inte läst om gatubarn i år, men jag har läst om det tidigare.
            Det är inte många, men det börjar tyvärr förekomma. Det är klart
            att vi måste ta tag i det problemet precis som alla andra problem
            när det gäller barn och ungdom.
          </note>
          <note type="speaker">
            Anf. 44 BEATRICE ASK (m) replik:
          </note>
          <note>
            Fru talman! Det är ju bra om det inte har stått något om det
            nu. Jag ska försöka leta i mediedatabaser och annat, för det här
            är ju allvarligt. Om det dyker upp något fall av gatubarn utgår
            jag från att en riksdagsledamot omedelbart tar till aktiva insatser,
            för vi ska inte ha barn som inte har någon som känner omsorg och
            ansvar för dem i det här landet. Det behöver vi inte ha heller.
            Det är ju väldigt allvarligt om problemet börjar dyka upp. I så
            fall måste man ta tag i problemet. Men jag fick inget svar på
            frågan om det finns något som man kan tänkas göra.
          </note>
          <note>
            Jag tycker också att det ska sägas att Miljöpartiet, som sitter
            i knät på den socialdemokratiska regeringen, vinner ju inget anseende
            av att stå här och säga att det borde krävas väldigt mycket mer
            pengar och tala om allt vad man vill göra. Man får ju ta ansvar
            för vad man faktiskt uträttar, och dessvärre finns det brister.
            Men det är ju inte heller mycket som regeringen aviserar att man
            tänker göra för att öka barns och ungdomars möjligheter.
          </note>
          <note>
            Anf. 45 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! Trots att vi har ett samarbete är det faktiskt tillåtet
            att samtidigt här tala om vad det är vi vill göra och vad vi vill
            kämpa för.
          </note>
          <note type="speaker">
            Anf. 46 Statsrådet INGELA THALÉN (s) replik:
          </note>
          <note>
            Fru talman! Kerstin-Maria Stalin frågade mig vad jag anser om
            det som hon beskrev som de svenska flaggskeppen, om det är något
            som man ska försvara.
          </note>
          <note>
            Det ska vi alldeles självklart. I den meningen har jag inte alls
            någon annan uppfattning än Kerstin-Maria
          </note>
          <note>
            Stalin. Det är det som vi också prioriterar och som vi har prioriterat
            i vårt gemensamma arbete.
          </note>
          <note>
            Sedan när det gäller frågan om kostnaderna för vårt ordförandeskap
            har jag ingen anledning att utveckla det närmare. Jag tycker att
            Beatrice Ask gjorde det på ett bra sätt. Jag kan bara konstatera
            att vi gemensamt har prioriterat ett antal nya miljarder för att
            just stötta barn och ungdomar i Sverige inom barnoch hälsovård,
            inom förskolan och skolan. Det är naturligtvis också ett uttryck
            för mina prioriteringar vad gäller barns hälsa.
          </note>
          <note>
            Sedan skulle jag vilja ställa en fråga, eftersom
          </note>
          <note>
            Kerstin-Maria Stalin sade att jag skulle ta med mig något att
            tänka över. Vilken är den viktigaste fråga som Kerstin-Maria Stalin
            skulle vilja ta fram när barn här och nu ska debatteras nästa
            vecka och som jag borde ha tagit med mig? Jag har ju inte möjlighet
            att delta.
          </note>
          <note>
            Anf. 47 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! Det är väl just detta att när föräldraskapet inte
            räcker till av olika anledningar, som fattigdom och annat som
            jag har talat om i dag, ska det finnas ett samhälle som gör att
            det blir jämlikt för barnen.
          </note>
          <note type="speaker">
            Anf. 48 Statsrådet INGELA THALÉN (s) replik:
          </note>
          <note>
            Fru talman! Det gläder mig att Kerstin-Maria Stalin använder
            just uttrycket ett jämlikt samhälle och säger att det ska vara
            ett starkt samhälle som stöttar barns och ungdomars utveckling.
            Det kommer att lägga en väldigt god grund för oss i våra gemensamma
            förhandlingar inför nästa års budget.
          </note>
          <note>
            Anf. 49 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! Tack för svaret.
          </note>
          <note>
            Anf. 50 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Fru talman! Jag begärde replik på Kerstin-Maria
          </note>
          <note>
            Stalin när hon i början av sitt anförande talade om att alla
            har rätt att känna sig som medborgare. Jag är övertygad om att
            ingen i den här kammaren tycker någonting annat.
          </note>
          <note>
            Kerstin-Maria Stalin sade att man ska ha rätt till sjukvård och
            musikskola. Det handlar då om de fattiga familjer som har svårigheter
            med de höga avgifter som finns på sina håll. Det handlar alltså
            om att man som familj inte har pengar i plånboken. Då uppfattade
            jag att Kerstin-Maria Stalin tycker att den generella välfärden
            i form av ökade bidrag ska gå till dessa familjer. Jag tror att
            om vi frågar dessa familjer vad de vill ha för att känna sig som
            medborgare så handlar svaret om att man vill ha mer egna pengar
            i plånboken, att inte få lika mycket i socialbidrag som man betalar
            i skatt t.ex. Man ska inte behöva gå via socialsekreterare för
            att få pengar att betala till musikskolan. Anser inte också Kerstin-Maria
            Stalin att det är att känna sig som en medborgare?
          </note>
          <note>
            Anf. 51 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! Jag menar inte att den ena saken utesluter den andra.
            Vi behöver familjestödet också. Att jag inte pratade så mycket
            om det berodde som jag sade på att det redan pratats så mycket
            om det så att jag vill betona de här andra sakerna.
          </note>
          <note>
            Anf. 52 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Fru talman! När det gäller de familjer som har det svårt och
            alla de 150 000 barn som lever i de familjerna så har de borgerliga
            lagt fram ett förslag om ett barnkonto som ska ge alla, oavsett
            ekonomi, möjlighet att välja barnomsorg eller om man vill vara
            hemma.
          </note>
          <note>
            I dag har Miljöpartiet stött regeringspartiet genom att lägga
            fram förslaget om maxtaxan, som vi har talat om här, och som ger
            de bästa ekonomiska möjligheterna åt dem som har det bäst. De
            familjer som vi talar om i dag kommer inte att ha någonting att
            välja på. Anser inte Kerstin-Maria Stalin att det är att lägga
            ytterligare en börda på de fattiga familjerna?
          </note>
          <note>
            Anf. 53 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! Vi har tvärtom förbättrat det ursprungliga förslaget
            om maxtaxa och gjort det fördelningspolitiskt bättre. Det ska
            inte lägga någon ytterligare börda på familjerna. Jag menar fortfarande
            att en åtgärd inte utesluter en annan. När jag pratade om medborgarskapet
            avsåg jag alla samhällsinsater där barn som inte har råd eller
            föräldrar som inte kan ska kunna få de här sakerna ändå. Man ska
            kunna få gå på simskola i skolan, man ska kunna vara med i den
            kommunala musikskolan och man ska kunna låna böcker t.ex.
          </note>
          <note type="speaker">
            Anf. 54 Statsrådet INGELA THALÉN (s):
          </note>
          <note>
            Fru talman! Under den gångna tioårsperioden har vi sett en barnpolitik
            - ett nytt politikområde - växa fram. Barnkonventionen har lyft
            fram barnet som individ. Vi ser inte barn som bihang till familjen.
          </note>
          <note>
            Barn har ett eget värde och egna rättigheter, ibland också gentemot
            föräldrarna.
          </note>
          <note>
            Det är naturligtvis oerhört utmanande att få vara med om denna
            utveckling och det känns bra att få vara barnminister i Sverige
            - ett land som går i spetsen för utvecklingen inom barnpolitiken.
            En viktig grund för denna utveckling i Sverige är den strategi
            för att följa upp och genomföra barnkonventionen som en enig riksdag
            har antagit.
          </note>
          <note>
            Sveriges familjepolitik har alltid varit uppmärksammad i världen.
            Vi får också beröm från Unicef och från OECD för vad vi gör för
            barnen. OECD:s rapport från den svenska förskoleverksamheten lyfter
            framför allt fram den respekt för barnen som individer som finns
            inom förskoleverksamheten. Unicef pekar på att Sverige har få
            fattiga barn. Det är ett glädjande påpekande, även om jag är angelägen
            om att säga att detta inte innebär att jag är nöjd. Det kan vi
            inte vara förrän fattigdom och utanförskap är utrotade.
          </note>
          <note>
            Vi har en bra familjepolitik som bas för barnpolitiken. Med hjälp
            av barnkonventionen flyttar vi hela tiden fram positionerna. Regeringens
            skrivelse Barn -
          </note>
          <note>
            här och nu som överlämnades till riksdagen i höstas och som vi
            hörde ska debatteras i nästa vecka ger en tydlig bild av bredden
            av detta arbete.
          </note>
          <note>
            Fru talman! Familjen är grunden för att barnen ska få goda uppväxtvillkor.
            Att familjer sedan ser lite olika ut är en helt annan sak. Vi
            har traditionellt en omfattande och väl fungerande familjepolitik
            i Sverige, och den politiken understöder främst genom barnomsorg
            och föräldraförsäkring föräldrarnas möjligheter att trygga sina
            barns uppväxt och skaffa sig förvärvsinkomster så att de kan leva
            på rimlig levnadsnivå. Direkta bidrag, t.ex. barnbidrag och underhållsstöd,
            kompletterar förvärvsinkomsterna så att familjernas standard inte
            ska bli avsevärt sämre än omgivningens.
          </note>
          <note>
            Jag vill också lyfta fram betydelsen av en generell hälso- och
            sjukvård, mödravård och barnavård. Den når alla familjer och bidrar
            till att ge barn bra uppväxt genom att tidigt kunna upptäcka och
            åtgärda olika problem och bli ett stöd i föräldrarollen.
          </note>
          <note>
            Regeringens strategi är att kraftigt förstärka resurserna till
            verksamheter som är viktiga för barn och ungdomar. Förutom att
            vi under en rad år ökat statsbidragen till kommunerna specialdestinerar
            vi nu 9
          </note>
          <note>
            miljarder till vården och 5 miljarder kronor till skolan under
            åren 2001-2004. Förskolan får en halv miljard per år. Vi vill
            ha fler vuxna med olika kompetens och utbildningsbakgrund i verksamheterna
            och därmed förbättra livskvaliteten för barn och ungdomar.
          </note>
          <note>
            Regeringens andra strategi är att förbättra barnfamiljernas ekonomiska
            situation. Barnbidragen höjs nu för tredje gången på några år,
            och nästa år införs maxtaxa i barnomsorgen. På det sättet förstärks
            barnfamiljernas ekonomi betydligt.
          </note>
          <note>
            Nu vet vi ju att enbart generella insatser inte räcker. De barn
            som av olika skäl far illa måste få det stöd de behöver. I förra
            veckan redovisade t.ex. kommittén mot barnmisshandel att det fortfarande
            finns barn som blir svårt misshandlade eller som bevittnar våld
            i familjen. Såväl Välfärdsbokslutet som den nyligen presenterade
            rapporten från universitet i Lund visar på klassklyftor som vi
            inte kan acceptera. Det har diskuterats i ett antal replikskiften
            före mig här. Det gäller ensamstående med barn och familjer som
            är beroende av socialbidrag för sin långsiktiga försörjning. Än
            en gång vill jag säga att i de allra flesta av de här fallen så
            är orsaken att man av olika skäl inte får arbete eller inte kan
            arbeta. Skälen kan vara flera, men oavsett skäl så måste insatserna
            för att skapa möjligheter till egen försörjning vara den viktigaste
            åtgärden. Det framgår också i både kommitténs bokslut och i universitetsrapporten.
          </note>
          <note>
            Många föräldrar som behöver särskilt mycket stöd måste naturligtvis
            också få det. För barn med särskilda behov krävs det tillräckliga
            speciallärarresurser, en fungerande elevvård och en fungerande
            socialtjänst och barnpsykiatri. Samarbetet mellan de olika verksamheterna
            är oerhört viktigt för att de mest utsatta barnen och deras familjer
            ska få det stöd de behöver.
          </note>
          <note>
            Jag delar uppfattningen hos dem som sade att temat för debatten
            om barns och ungdomars möjligheter är väldigt spännande. En grundbult
            i barnkonventionen är barns rätt att komma till tals och respekteras
            för vad de säger. Lagstiftningen har successivt förändrats under
            de senaste åren, och vi ser nu att den undan för undan också håller
            på att påverka verkligheten - vardagen. Ett steg i denna process
            är att ge det individuella barnet rätt att bli hörd i exempelvis
            rättsprocesser och i ärenden inom socialtjänsten. Men samtidigt
            är det naturligtvis viktigt att vi stärker barns och ungdomars
            inflytande i beslutsprocesser på andra nivåer och på olika nivåer.
            Barnombudsmannen stöder kommunerna och landstingen i detta uppbyggnadsarbete.
          </note>
          <note>
            Också i regeringen och här i riksdagen behöver vi naturligtvis
            utveckla våra olika kontakter med barn och ungdomar. Jag tror
            att vi är ganska många - de flesta riksdagsledamöter - som utvecklar
            våra egna kontakter med barn och ungdomar och som regelbundet
            lyssnar och tar till sig barns och ungdomars åsikter. Jag gjorde
            det själv när jag hade möjlighet att arbeta med barnskrivelsen.
            Den barnskrivelse som regeringen har lämnat beskriver det omfattande
            arbetet med att förbättra barns och ungdomars situation och hur
            det pågår.
          </note>
          <note>
            Det är klart att många av de viktiga besluten för barn fattas
            på lokal nivå. Där vill jag lyfta fram vikten av frivilligorganisationerna
            och deras utrymme, möjlighet och ansvar för att driva på utvecklingen.
          </note>
          <note>
            Den intensiva samhällsutveckling som pågår runtomkring oss är
            i långa stycken mycket positiv. Det gäller också om man ser den
            i ett barnperspektiv.
          </note>
          <note>
            Men det finns motsatser. Ett av de mest otäcka inslagen är de
            övergrepp som barn drabbas av genom sexuell exploatering oavsett
            om det sker genom turism, sprids via Internet eller på annat sätt.
            Vi måste på olika sätt göra allt vi kan för att förhindra detta.
          </note>
          <note>
            Jag har uttryckt mina synpunkter i en debattartikel i dag tillsammans
            med ordföranden för Child center.
          </note>
          <note>
            Jag vet att det är många, inte minst på frivilligsidan, som arbetar
            för att underlätta för barn också i de länder som vi samarbetar
            särskilt med runt Östersjön.
          </note>
          <note>
            Det finns också andra orosmoln. Det har vi diskuterat under förmiddagen
            i dag. Klassklyftor och fattigdomsfällan är några. Stress och
            jäkt är andra.
          </note>
          <note>
            Unga familjer utsätts på många olika sätt i dag. Det är min och
            regeringens uppfattning att vi genom en framsynt politik kan underlätta
            för unga människor att kombinera ett arbete med att ha barn och
            familj.
          </note>
          <note>
            Förutom det som jag nyss pekat på och som nämns i debatten, krävs
            det insatser mot ohälsan i arbetslivet, en förkortning av arbetstiden
            och större makt över både sin arbetstid och sin arbetssituation.
          </note>
          <note>
            Regeringens politik kommer också under de kommande åren att fokusera
            på att minska orättvisorna i samhället och stödja dem som är mest
            utsatta.
          </note>
          <note type="speaker">
            Anf. 55 LENA EK (c) replik:
          </note>
          <note>
            Fru talman! Jag välkomnar statsrådets påpekande om vikten av
            att arbeta för ett barnvänligt arbetsliv, om man får sammanfatta
            förslagen så.
          </note>
          <note>
            Ordförandeskapet i EU är förstås väldigt viktigt. I
          </note>
          <note>
            extradebatten om barnkonventionen och asylsökande barn 1998 sade
            statsrådet Maj-Inger Klingvall att hon skulle driva frågan om
            att styra gemensam migrations- och asylpolitik inom EU mot större
            hänsyn till principen om barnets bästa. Vidare sade hon att barnkonventionen
            och principen om barnet bästa ska föras in i ett EU-direktiv.
            Jag skulle vilja fråga barnministern vad som har hänt med de här
            två sakfrågorna.
          </note>
          <note>
            Statsrådet talade också om respekten för barn och barns och ungdomars
            inflytande, att man ska lyssna till barn och att de ska ha samma
            möjligheter. En sak som har bekymrat mig länge är att den skyddslagstiftning
            som gäller vuxna inte alltid gäller barn och ungdomar. Jag tänker
            särskilt på arbetsmiljölagstiftningen i skolan, på ungdomars möjligheter
            att delta i skyddsronder, påpeka felaktigheter och också ingå
            i de beslutandegrupper som finns i de sammanhangen samt reglerna
            mot sexuella trakasserier som inte gäller elever.
          </note>
          <note type="speaker">
            Anf. 56 Statsrådet INGELA THALÉN (s) replik:
          </note>
          <note>
            Fru talman! När det gäller det område som Lena
          </note>
          <note>
            Ek började med måste jag tyvärr avstå från att svara.
          </note>
          <note>
            Jag kan inte vara så konkret att jag kan säga exakt var den frågan
            ligger i processen. Det får jag komma tillbaka till i ett annat
            sammanhang, eller också får kanske Maj-Inger Klingvall själv komma
            tillbaka till det.
          </note>
          <note>
            När det gäller barns inflytande delar jag Lena Eks uppfattning
            om arbetsmiljöarbetet. Det pågår också ett arbete för att se över
            på vilket sätt arbetsmiljöområdet ska ändras så att elever får
            det inflytandet. Sedan finns det konkret ute i skolor arbete och
            olika projekt där barn och ungdomar deltar i arbetsmiljöarbetet.
          </note>
          <note>
            Jag delar också Lena Eks uppfattning när det gäller frågan om
            de sexuella trakasserierna. Också detta måste ges samma status
            när det gäller barn och ungdomar.
          </note>
          <note type="speaker">
            Anf. 57 LENA EK (c) replik:
          </note>
          <note>
            Fru talman! Det är väldigt besvärande när skyddsregler i lagstiftningen
            inte gäller därför att man inte definieras som arbetstagare. Det
            är där som det lagtekniska problemet ligger. Det måste man komma
            runt. Jag tycker att det är alldeles självklart att man ska kunna
            delta i arbetsmiljöarbete och att man också ska skyddas mot sexuella
            trakasserier på samma sätt som vuxna, dvs. de som är över 18 år.
          </note>
          <note>
            Sedan måste jag komma tillbaka till frågan om garantinivån i
            föräldraförsäkringen. I olika sammanhang under hösten och vintern
            har företrädare för alla de tre maktbärande partierna, Socialdemokraterna,
            Miljöpartiet och Vänsterpartiet, sagt att detta är en viktig fråga
            och att man ska ta upp den i budgetförhandlingarna. Då undrar
            jag hur barnministern avser att driva den här frågan.
          </note>
          <note type="speaker">
            Anf. 58 Statsrådet INGELA THALÉN (s) replik:
          </note>
          <note>
            Fru talman! Jag behöver inte återkomma till diskussionen om lagstiftningen.
            Sedan är frågan hur man löser det och om det ska vara en särskild
            lagstiftning.
          </note>
          <note>
            När det gäller själva ingången och uppfattningen om hur det ska
            vara i verkligheten har vi samma uppfattning.
          </note>
          <note>
            När det gäller frågan om garantinivån har det under senare delen
            av hösten bedrivits ett arbete inom
          </note>
          <note>
            Socialdepartementet, och det pågår fortfarande, för att se på
            vilket sätt man skulle kunna närma sig frågan om den lägsta nivån
            i föräldraförsäkringen. I motioner finns det förslag om att höja
            det generella stödet.
          </note>
          <note>
            Det finns lite olika exempel på vad man vill höja till.
          </note>
          <note>
            Det finns också en del andra sätt att uppnå detta, inte minst
            när det gäller studenter, dvs. de som har en grund som kommer
            från ett annat håll. Vi kommer att återkomma till frågan i anslutning
            till budgetförslagen.
          </note>
          <note type="speaker">
            Anf. 59 INGRID BURMAN (v) replik:
          </note>
          <note>
            Fru talman! Jag delar Ingela Thaléns uppfattning att barn har
            det bra i Sverige i ett internationellt perspektiv. Det är just
            mot den bakgrunden som vi nu måste ha mod och råd att fokusera
            på de barn som har det sämst ställt. Jag delar också uppfattningen
            att det händer en rad bra saker just nu. Det är bra med det här
            barnpolitikområdet. Jag delar uppfattningen att generell välfärd
            och arbete är det viktigaste.
          </note>
          <note>
            Men jag måste återkomma till frågan om barnbidragen. Jag förstår
            nämligen inte Ingela Thaléns motiv för att avvisa detta att barnbidragshöjningen
            ska slå igenom för de mest utsatta barnfamiljerna också.
          </note>
          <note>
            Är det det gamla incitamentargumentet, eller finns det andra
            motiv till detta? Det kan nämligen inte vara rimligt att barn
            ska värderas olika i olika kommuner.
          </note>
          <note>
            Tanken med satsningen på barnfamiljer var ju att alla familjer
            skulle få ta del av den.
          </note>
          <note type="speaker">
            Anf. 60 Statsrådet INGELA THALÉN (s) replik:
          </note>
          <note>
            Fru talman! Som jag försökte säga i det korta replikskiftet -
            och problemet är naturligtvis att det inte är lättare att säga
            det i det här replikskiftet - är frågan inte så enkel som jag
            anser att Ingrid Burman gör den. Men jag ska försöka att svara
            kort igen.
          </note>
          <note>
            Principiellt kan vi aldrig utgå ifrån att varje gång vi gör generella
            insatser ska socialbidragsnormen indexeras uppåt som en princip.
            Det är inte rimligt.
          </note>
          <note>
            Då hamnar man hela tiden i en motsatsställning mellan de generella
            stöden och socialbidragen som är ett konsumtionsstöd och inte
            ett inkomststandardskydd.
          </note>
          <note>
            Detta är väldigt viktigt.
          </note>
          <note>
            Sedan anser jag att de kommuner som nu ska göra insatser, vilket
            ett antal kommuner redan har bestämt sig för, har en hel verktygslåda
            av möjligheter att underlätta för dessa familjer. Jag har nämnt
            några tidigare. Enligt min uppfattning kan kommunerna enligt §
            6 i socialtjänstlagen justera försörjningsstödet. Det är inte
            så att vi därmed anser att vi lastar över frågan till kommunerna.
            Kommunerna har så många andra möjligheter att förstärka hushållskassan.
          </note>
          <note type="speaker">
            Anf. 61 INGRID BURMAN (v) replik:
          </note>
          <note>
            Fru talman! Jag delar Ingela Thaléns uppfattning att det inte
            är någon enkel fråga. Det handlar om tekniker och hur de slår.
            Men det svar jag hela tiden får från representanter för det socialdemokratiska
            partiet är att detta är önskvärt, men att kommunerna bör kunna
            ta ansvar för det. Resultatet av att resonera så är att det kommer
            att bli ojämlikt över landet.
          </note>
          <note>
            Mitt problem är att det i dag finns ett stort antal barnfamiljer
            som behöver få en ekonomisk förstärkning. Ett enkelt sätt är att
            man ser till att de får ta del av den här höjningen. Hur man sedan
            löser det tekniskt, om man lägger barnbidraget utanför så att
            det alltid kommer att slå igenom eller om man höjer normen just
            nu, kan diskuteras. Vi ska naturligtvis göra mycket annat som
            riktar sig till de här barnfamiljerna också.
          </note>
          <note type="speaker">
            Anf. 62 Statsrådet INGELA THALÉN (s) replik:
          </note>
          <note>
            Fru talman! Det snabbaste sättet att påverka de här hushållens
            ekonomi är att kommunerna fattar beslut nu. Ett antal kommuner
            har redan gjort det.
          </note>
          <note>
            Riksdagen har ställt sig bakom en socialtjänstförordning som
            har ett visst regelverk för att ta fram en ändrad norm. Det regelverket
            är betydligt otympligare än kommunernas möjligheter att påverka
            just de här hushållens inkomster med den arsenal av möjligheter
            som de har förutom att barnbidraget slår igenom. Det handlar om
            bostad, arbete och andra insatser för barn och familjer, förutom
            barnbidraget. Jag tycker att den vidare möjlighet som kommunernas
            socialtjänst har är betydligt effektivare. I övrigt anser jag
            att det är rimligt att barnbidragen slår igenom.
          </note>
          <note type="speaker">
            Anf. 63 INGER DAVIDSON (kd) replik:
          </note>
          <note>
            Fru talman! Först vill jag tacka Ingela Thalén för att hon tog
            upp barnsexturismen och barnprostitutionen som en viktig fråga
            inför EU-ordförandeskapet.
          </note>
          <note>
            Om det är något jag skulle vilja skicka med till nästa onsdag
            så är det att den frågan lyfts fram i parlamentet som en av de
            viktiga frågorna. Det här är något vi har fått med i de texter
            som har skrivits inför ordförandeskapet och jag är glad om den
            frågan får hög prioritet.
          </note>
          <note>
            I fråga om barnkonventionen delar vi naturligtvis uppfattningen
            att en del har hänt när det gäller talerätt. Vi har också fått
            en barnombudsman, osv. Jättebra! Men i Rädda Barnens bokslut när
            det gäller barnkonventionen står det så här:
          </note>
          <note>
            Barnkonventionen har under de tio första åren inte medverkat
            till att principen om varje barns lika värde har fått något genomslag
            vad gäller utjämning av levnadsvillkor mellan olika grupper av
            barn och andra grupper i samhället. Tvärtom har klyftorna vidgats
            och segregationen ökat. Barn i Sverige tillerkänns i realiteten
            inte lika värde.
          </note>
          <note>
            Jag skulle vilja höra en kommentar från Ingela
          </note>
          <note>
            Thalén till det bokslutet.
          </note>
          <note type="speaker">
            Anf. 64 Statsrådet INGELA THALÉN (s) replik:
          </note>
          <note>
            Fru talman! Det kan bli väldigt kort. Jag delar den slutsats
            som Rädda Barnen har beskrivit. Det är precis det som hela denna
            förmiddags diskussion egentligen har handlat om, även om vi har
            använt lite olika ingångar: Hur kan vi med våra olika politiska
            uppfattningar ändå nå det vi vill nå, att de kanske
          </note>
          <note>
            80 000-85 000 barnfamiljerna får en bättre utgångspunkt och att
            barnen i de familjerna får bättre villkor?
          </note>
          <note>
            Sedan finns det naturligtvis barn som inte är så illa utsatta
            enbart av ekonomiska skäl men som också har berörts i tidigare
            debatter och som också behöver stöd. Men de kanske inte är ekonomiskt
            fattiga.
          </note>
          <note>
            Det finns naturligtvis fortfarande oerhört mycket att göra. Jag
            menar att den politik som jag mycket översiktligt har beskrivit
            kommer att innebära att vi också får större möjligheter att lyckas
            och få framgång med att nå alla barn.
          </note>
          <note type="speaker">
            Anf. 65 INGER DAVIDSON (kd) replik:
          </note>
          <note>
            Fru talman! I mitt första inlägg tog jag upp de frågor som jag
            trodde att statsrådet skulle ta upp, och det blev just de frågorna
            som togs upp som exempel på hur man skulle utjämna levnadsvillkoren.
            Det var maxtaxan, det var föräldraförsäkringen och det var barnbidraget.
          </note>
          <note>
            Men som jag då konstaterade kommer det inte de fattigaste barnen
            till del så att man på det sättet kan utjämna levnadsvillkoren
            mellan dem och de som har det bättre.
          </note>
          <note>
            Jag fick inte något bättre svar, tycker jag, i anförandet. Jag
            vidhåller alltså att regeringen väljer att göra nya reformer som
            inte kommer alla barn till del.
          </note>
          <note>
            Och det beklagar jag.
          </note>
          <note type="speaker">
            Anf. 66 Statsrådet INGELA THALÉN (s) replik:
          </note>
          <note>
            Fru talman! I det tidigare replikskiftet med Inger
          </note>
          <note>
            Davidson avstod jag från att kommentera röstfiskedebatten. Nu
            antyder Inger Davidson återigen det där, och jag tycker inte att
            det är särskilt snyggt. Det är ju naturligtvis inte på det sättet.
          </note>
          <note>
            Förutom att maxtaxan förbättrar barnfamiljernas hushållsekonomi
            har också synsättet kring maxtaxan en oerhört stor betydelse för
            marginaleffekter i alla mellaninkomster och i låga inkomster.
            Det är klart att det synsättet finns. Jag ser nu relationerna
            kring förvärvsinkomster och annat.
          </note>
          <note>
            Sedan vill jag säga en sak till när det gäller hushållen. Vi
            ser genom familjestödsutredningen nu över på vilket sätt kollisionerna
            sker. Vi ser över vad vi kan göra för att för familjer med riktigt
            låga inkomster undanröja de marginaleffekter som ju också finns
            där när det gäller de generella stöden och möjligheten att få
            ett ökat utbyte av en arbetsinsats för de ensamstående och för
            de lågavlönade familjerna med barn.
          </note>
          <note type="speaker">
            Anf. 67 BEATRICE ASK (m) replik:
          </note>
          <note>
            Fru talman! Jag har sagt det tidigare i den här kammaren. Berömmet
            när det gäller svensk förskola och barnomsorg handlar inte i rapporten
            om socialdemokratisk politik. Vad rapporten pekar på är att vi
            i
          </note>
          <note>
            Sverige volymmässigt och kvantitetsmässigt har en omfattande
            verksamhet. Och det är bra.
          </note>
          <note>
            Man pekar också i rapporterna på att det finns en respekt för
            barn i Sverige, som gör att vi här i kammaren har varit överens
            i många frågor och som även återspeglas i attityden i barnomsorgen.
            Och det är väl bra. Men det är inte något försvar för den socialdemokratiska
            politiken. Man tar inte upp den problematik som debatten handlar
            om, nämligen huruvida politiker eller föräldrar ska välja barnomsorg.
          </note>
          <note>
            Nu ska ju debatten handla om barnen. Jag har förut påpekat att
            här hoppar man nästan över den verksamhet som alltid berör barnen.
            Något nämnde statsrådet, och en sak som sades var att det behövs
            speciallärarresurser. Låt mig haka på det. Det är viktigt.
          </note>
          <note>
            Det är många barn som behöver extra stöd och annan pedagogik
            för att knäcka kunskapskoderna.
          </note>
          <note>
            Jag skulle vilja veta vad regeringen tänker göra för att åstadkomma
            fler speciallärare. I dag har vi en blivande brist på sådana.
          </note>
          <note type="speaker">
            Anf. 68 Statsrådet INGELA THALÉN (s) replik:
          </note>
          <note>
            Fru talman! Jag ska erkänna att jag är inte är någon detaljkunskapare
            kring skolområdet. Jag är inte det. Det finns en risk för att
            jag snurrar in mig i formuleringar kring det som har att göra
            med rekrytering och annat.
          </note>
          <note>
            Men allmänt sett, Beatrice Ask, är det så att den resursförstärkning
            som är specialdestinerad till skolområdet under de kommande åren
            avser att förstärka skolan när det gäller kvalitet på olika kompetensområden.
            Det rör lärare, rekrytering av speciallärare, elevvård och läromedel.
            Det rör allt det som syftar till att förstärka kvaliteten just
            för barn och ungdomar i skolan. På de områden som har att göra
            med valfrihet har socialdemokraterna en mycket bestämd uppfattning:
            Valfriheten får inte förhindra barn i utsatta familjer att välja
            det som är bra för dem genom införandet av avgifter och annat.
          </note>
          <note type="speaker">
            Anf. 69 BEATRICE ASK (m) replik:
          </note>
          <note>
            Fru talman! Jag begär inte att statsrådet ska vara insatt i alla
            detaljer på skolområdet. Men regeringen skickar resurser, men
            ni har ju ingen annan uppfattning än att det ska vara fler vuxna
            i största allmänhet.
          </note>
          <note>
            Det är ett slags sysselsättningsprojekt skulle man kunna säga
            om man vill vara elak.
          </note>
          <note>
            Det problem som ändå antyddes i anförandet var att vi har för
            få specialpedagoger. Det är alldeles riktigt. Det är nästan ingen
            som vill utbilda sig till det, för det lönar sig inte. En erfaren
            utbildad lärare kan inte kosta på sig ytterligare en akademisk
            utbildning. Lönenivåerna är för låga, villkoren är för dåliga.
          </note>
          <note>
            Det gör att de barn som har specifika inlärningsproblem i dag
            i stor utsträckning får den hjälp de får från något slags barfotaspecialister.
            Det är elevassistenter utan någon som helst pedagogisk utbildning
            eller i bästa fall någon lärare som inte längre vill vara kvar
            som klassföreståndare och ha en hel klass utan som vill jobba
            med mindre grupper.
          </note>
          <note>
            Det här är, och det försökte jag säga i mitt anförande, en urholkning
            av utbildningens kvalitet som är mycket allvarlig om ambitionen
            är hög kvalitet i utbildningen för alla.
          </note>
          <note type="speaker">
            Anf. 70 Statsrådet INGELA THALÉN (s) replik:
          </note>
          <note>
            Fru talman! Jag vet inte om Beatrice Ask greppar över hela skolområdet.
            Det är naturligtvis så att vi ofta rör oss i lite olika delar,
            vilket inte innebär att vi inte ser helheten eftersom vi också
            kan läsa och ta del av rapporter.
          </note>
          <note>
            Jag tycker att Beatrice Ask målar upp en mörk bild av skolan
            som gör mig orolig. Jag talar också med lärare. Jag känner också
            specialutbildade lärare med specialinriktning på läs- och skrivsvårigheter
            och annan typ av inlärningsproblem som tycker att de faktiskt
            har en ganska bra situation. Det som de är oroliga för är att
            de långsiktigt ska få tillräckligt mycket resurser för att upprätthålla
            sin förmåga och sina små grupper. Det är det jag pekar på. De
            resurserna kommer att tilldelas specialdestinerat till skolan.
          </note>
          <note>
            Sedan måste man naturligtvis inom ramen för det ansvar som Skolverket
            och skolorna har utveckla de olika behov som finns inom elevvård,
            inom undervisning och även när det gäller synen på lärarnas status
            och löneläge. Jag vill inte gå in i den diskussion som har att
            göra med förhandlingar. Det är klart att det är viktigt att lärarna
            får en säker roll i skolan.
          </note>
          <note type="speaker">
            Anf. 71 CHATRINE PÅLSSON (kd) replik:
          </note>
          <note>
            Fru talman! Med intresse lyssnade jag på statsrådets anförande.
            Men jag saknade faktiskt en viktig del, och det är barns psykiska
            hälsa.
          </note>
          <note>
            Enligt mångåriga folkhälsorapporter ökar barns fysiska hälsa.
            Men den psykiska hälsan blir sämre.
          </note>
          <note>
            Barnpsykiatrikommittén gjorde, som jag ser det, ett väldigt bra
            jobb. Det är några år sedan man lämnade sitt betänkande till regeringen.
            Jag hade faktiskt hoppats att det hade kommit ett förslag med
            anledning av barnpsykiatrins betänkande. Men nu när jag fick förslaget
            i dag finns inte det med innan sommaren.
          </note>
          <note>
            Min fråga är: Anser Ingela Thalén att det behövs ett särskilt
            betänkande omkring barn och ungdomars psykiska hälsa i Sverige?
          </note>
          <note type="speaker">
            Anf. 72 Statsrådet INGELA THALÉN (s) replik:
          </note>
          <note>
            Fru talman! Jag kan inte riktigt svara på det, Chatrine Pålsson.
            Det är naturligtvis avhängigt av flera saker. Vi får samla ihop
            de förslag, konkreta inslag och handlingsplaner som är beslutade
            och de uppdrag som är lämnade med anledning av barnpsykiatrins
            utredning. En hel del av de förslagen omsätts nu undan för undan
            både i form av direkta program och annat. En väldigt viktig del
            är naturligtvis att barnpsykiatrin är ett prioriterat område i
            handlingsplanen och där avsätts också resurser.
          </note>
          <note>
            Familjesjukvårdsfrågorna tas upp i särskilda familjecenter. Socialstyrelsen
            ska ta fram nationella utvecklingsprogram när det gäller misshandel
            och sexuella övergrepp mot barn.
          </note>
          <note>
            Om man har betat av de konkreta förslagen, och finner att det
            därutöver finns behov av att följa upp barnpsykiatriförslagen
            är det möjligt att man ska återkomma. Men jag tror att man ska
            se till det som görs i praktisk konkret handling nu.
          </note>
          <note type="speaker">
            Anf. 73 CHATRINE PÅLSSON (kd) replik:
          </note>
          <note>
            Fru talman! Det är väl bra att man försöker att ta förslag på
            lite olika sätt, men den nationella handlingsplanen berörde ju
            bara primärvården. Ett av våra stora problem när det gäller barnpsykiatri
            är ju faktiskt de barn som är bedömda för inläggning på barnpsykiatrisk
            klinik, dvs. den slutna vården. Där är köerna väldigt långa, tre
            fyra fem månader är ju inte ovanligt. De barn som man redan har
            bedömt behöver läggas in riskerar att bli mycket sämre.
          </note>
          <note>
            Jag menar att för ett barn som mår psykiskt dåligt är tiden oerhört
            viktig för att man ska nå resultat.
          </note>
          <note>
            Avser regeringen att ta tag i just den delen på ett tydligare
            sätt?
          </note>
          <note type="speaker">
            Anf. 74 Statsrådet INGELA THALÉN (s) replik:
          </note>
          <note>
            Fru talman! Handlingsplanen handlar ju inte bara om det som Chatrine
            Pålsson beskriver, utan också om samverkan mellan barn- och ungdomspsykiatri
            och vuxenpsykiatri. Det handlar både om kommunoch landstingskommunala
            resurser.
          </note>
          <note>
            Jag delar uppfattningen att långa väntetider är ett hinder för
            goda resultat. Jag utgår ifrån att landstingsförbunden och landstingen
            följer upp den överenskommelse man har tecknat och att de insatser
            som nu görs när det gäller barnpsykiatrin inom ramen för handlingsplanen
            ska bidra till en förkortning av väntetiderna.
          </note>
          <note type="speaker">
            Anf. 75 KERSTIN HEINEMANN (fp) replik:
          </note>
          <note>
            Fru talman! Föräldrar kan behöva olika typer av stöd för att
            klara sin uppgift. De har ju ändå det yttersta ansvaret för barnen.
          </note>
          <note>
            Vi har under ett antal år haft föräldrautbildning för föräldrar
            till små barn. Men det finns ett ordspråk som säger: Små barn,
            små problem. Stora barn, stora problem.
          </note>
          <note>
            Vi har under ett antal år föreslagit att man måste vidga föräldrautbildningen
            så att även tonårsföräldrar ska kunna få föräldrautbildning för
            att klara av de stora problem som kanske kommer.
          </note>
          <note>
            Jag skulle vilja höra statsrådets syn på att utvidga föräldrautbildningen
            till tonårsföräldrar.
          </note>
          <note type="speaker">
            Anf. 76 Statsrådet INGELA THALÉN (s) replik:
          </note>
          <note>
            Fru talman! Kerstin Heinemann har rätt. Det där ordspråket är
            nog inte bara gripet ur luften. Det är naturligtvis ett uttryck
            för generationers erfarenheter.
          </note>
          <note>
            Inom de olika insatser som bl.a. Folkhälsoinstitutet gör när
            man utvecklar metoder för att ta fram ett lokalt arbete finns
            naturligtvis ett intresse för att också arbeta med tonårsföräldraproblematiken.
          </note>
          <note>
            Men jag ska erkänna att vi inte har särskilt många modeller för
            tonårsföräldrar. Det är inte alltid därför att det inte erbjuds
            möjligheter att samlas kring problem som har att göra med tonårsföräldrar,
            utan det kanske också har att göra med tonårsföräldrarnas relation
            till sina ungdomar.
          </note>
          <note>
            Av egen erfarenhet vet jag att man inte alltid är så populär
            när man vill komma till skolan när man har tonårsbarn. Man är
            inte heller alltid så populär när man som förälder till barn i
            de högre åldrarna i fritidsverksamheten vill komma till fritids
            och försöka delta i samtal kring deras utveckling.
          </note>
          <note type="speaker">
            Anf. 77 KERSTIN HEINEMANN (fp) replik:
          </note>
          <note>
            Fru talman! Jag förstår att statsrådet förstår vad jag menar.
            Vi har väl alla som föräldrar upplevt att det kan vara ganska
            jobbigt att hålla den där kontakten. Men det är ju just för att
            hjälpa barnen med relationen till föräldrarna som man behöver
            det här stödet.
          </note>
          <note>
            Jag tycker fortfarande att det skulle vara angeläget med någon
            typ av organiserad verksamhet dit föräldrar skulle kunna komma
            och tillsammans med andra föräldrar diskutera igenom problem.
          </note>
          <note type="speaker">
            Anf. 78 Statsrådet INGELA THALÉN (s) replik:
          </note>
          <note>
            Fru talman! I anslutning till uppföljningsarbetet kring barnkonventionen
            har vi en del stödverksamhet kring föräldrarollen via frivilligorganisationerna.
            Där har vi via bl.a. arvsfondsverksamhet bidragit till att utveckla
            en del projekt just när det gäller föräldrastöd. Det ska erkännas
            att det ofta har handlat om specialinriktningar och inte den bredare
            möjlighet som Kerstin Heinemann efterlyser. Jag är inte emot att
            man fortsätter diskussionen att skapa förutsättningar.
          </note>
          <note>
            Jag tror att frivilligorganisationerna är en väl så bra väg som
            barnavårdscentralen t.ex. Jag tror att man som förälder känner
            att man har passerat den relationen när barnen kommer upp i skolåldern.
            Då får man fokusera kring organisationer och skolans verksamhet.
            Där kan vi säkert göra mer, inte minst inom frivilligverksamheten.
          </note>
          <note>
            Anf. 79 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! Jag ser fram emot debatten den
          </note>
          <note>
            24 januari. Det är synd att vår barnminister inte är med då.
          </note>
          <note>
            Som jag sade i mitt anförande räcker det inte med debatt. Det
            måste till konkreta åtgärder också. Det var just frågan om konkreta
            åtgärder som gjorde att jag skrev en motion på barnskrivelsen
            Här och nu. Det känns så viktigt med de konkreta åtgärderna, och
            det är dem jag egentligen vill arbeta för.
          </note>
          <note>
            Statsrådet nämner frivilliga insatser. Det är jättebra med frivilliga
            insatser. Men jag vill varna för att det inte är något som så
            småningom ska ersätta samhällets insatser.
          </note>
          <note type="speaker">
            Anf. 80 Statsrådet INGELA THALÉN (s) replik:
          </note>
          <note>
            Fru talman! Absolut inte. Men vi vet att när det gäller utsatta
            barn och ungdomar finns det ett regelverk. Det finns socialtjänst
            och olika stödinsatser som träder till när barn är utsatta. Sedan
            kan vi diskutera om de fungerar mindre väl, men det finns ändå
            ett uppdrag för samhället att sköta detta.
          </note>
          <note>
            De allra flesta barn hamnar faktiskt inte där särskilt snabbt.
            Många föräldrar behöver kanske samtal innan barnen av olika skäl
            blir fångade av någonting.
          </note>
          <note>
            Där är jag övertygad om att Unga Örnar, Rädda Barnen och andra
            organisationer med barn- och ungdomsverksamhet kan bidra. Vi ser
            också på den projektverksamhet vi har att de bidrar mycket. Det
            gäller även handikapprörelsens olika verksamheter, där man har
            stöd för föräldrasamtal, inte minst för föräldrar till barn med
            funktionshinder.
          </note>
          <note>
            Anf. 81 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! Det är också lite ojämlikt med bidragen till frivilligorganisationerna.
            Det är naturligtvis bra att de finns, men de får inte bli någon
            ersättning.
          </note>
          <note>
            Hur var det med de konkreta åtgärderna?
          </note>
          <note type="speaker">
            Anf. 82 Statsrådet INGELA THALÉN (s) replik:
          </note>
          <note>
            Fru talman! De mest konkreta insatser samhället kan göra för
            att underlätta för alla, men särskilt för utsatta barn och ungdomar,
            är att se till att deras föräldrar får möjlighet att försörja
            sig och se till att de olika system vi har för att stötta och
            utjämna mellan familjer med barn och familjer utan barn samverkar.
          </note>
          <note>
            Det gör nu Familjestödsutredningen. Jag hoppas att de ska komma
            med bra förslag för att klara detta.
          </note>
          <note>
            Andra konkreta insatser nämndes tidigare i debatten. Där har
            jag ingen annan uppfattning än Kerstin-Maria Stalin. Vi ska ha
            en väl fungerande skola, det har jag också diskuterat med Beatrice
            Ask. Vi ska ha en bra musikskola, tillgång till simundervisning,
            bibliotek, avgiftsfri barnsjukvård och avgiftsfri folktandvård.
            Det är väldigt konkreta generella insatser för att ge bra uppväxtmöjligheter
            för barn och ungdomar.
          </note>
          <note type="speaker">
            Anf. 83 BERIT ADOLFSSON (m) replik:
          </note>
          <note>
            Fru talman! Jag uppfattade att inte heller Ingela
          </note>
          <note>
            Thalén känner till att det finns gatubarn i Sverige. Jag kan
            hänvisa till en Göteborgstidning av den 7 januari, där det står
            att det i Malmö, som har socialdemokratisk ledning, finns alltfler
            barn bland stadens bostadslösa. På ett år ökade antalet från 217
            till 318. Jag ger det bara som en upplysning. Jag undrar vad ministern
            har att säga om detta.
          </note>
          <note type="speaker">
            Anf. 84 Statsrådet INGELA THALÉN (s) replik:
          </note>
          <note>
            Fru talman! Definitionen "gatubarn" kan vara något vilseledande.
            Också jag har läst de här rapporterna, och jag vet att det finns
            barnfamiljer som tillfälligt och kanske ibland för länge inte
            har haft en egen bostad. Det kan bero på en separation eller på
            något annat som har inträffat i familjen. En sådan situation ska
            vi inte ha. Barnfamiljer ska ha tillgång till en bostad så snabbt
            som möjligt.
          </note>
          <note>
            Jag tycker också att alla människor ska ha rätt till en bostad.
            Det finns som bekant lite olika vägar för att nå dit, men barnfamiljer
            ska ha tillgång till en bostad. Ibland måste man skapa en lösning
            för en kortare tid, men barnfamiljer ska ha en bostad.
          </note>
          <note type="speaker">
            Anf. 85 BERIT ADOLFSSON (m) replik:
          </note>
          <note>
            Fru talman! Jag tackar för den upplysningen. Jag vill med anledning
            av ministerns anförande också ställa en fråga angående småbarnsföräldrarnas
            och även barnens stress och jäkt. Jag undrar om ministern har
            någon tanke om att ge dem hjälp i hemmet. Ministern sade att vi
            ska ha ett barnvänligt arbetsliv, men finns det möjligheter att
            få ett barnvänligt hem där man i stället för att laga mat, stryka
            och städa kan ägna tid åt barnen? Kan det finnas möjlighet att
            i någon form få hemnära tjänster för barnfamiljer?
          </note>
          <note type="speaker">
            Anf. 86 Statsrådet INGELA THALÉN (s) replik:
          </note>
          <note>
            Fru talman! Jag vet inte om hemmet blir barnvänligare av att
            man får hushållsnära tjänster. Jag tillhör den generation som
            har tvättat och strukit kläder och städat hemmet tillsammans med
            barnen. Jag har ibland t.o.m. tvingat barnen att tvätta sina kläder.
          </note>
          <note>
            Hushållsnära tjänster är en fråga för sig. Jag anser inte att
            man för närvarande ska införa sänkt moms enbart på hushållsnära
            tjänster. Det vill jag säga om det var kärnfrågan i Berit Adolfssons
            inlägg.
          </note>
          <note>
            Anf. 87 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Fru talman! Statsrådet Ingela Thalén inledde med att framhålla
            att hon var glad över att vi nu har ett politikområde för barn.
            Jag är lite frågande till det.
          </note>
          <note>
            Jag är rädd för att detta på något sätt isolerar barnen från
            det övriga samhället - från familjen, från arbetslivet och från
            ekonomin.
          </note>
          <note>
            När det gäller ekonomin vill jag peka på att statsministern i
            gårdagens debatt tog upp att barnbidragen och beräkningsgrunden
            för socialbidragen inte höjs i takt. Han uppmanade kommunerna
            att själva klara detta. Jag vänder mig särskilt mot förklaringen
            att en ökad generell välfärd skulle ge en högre grad av oberoende.
            Min fråga till statsrådet är: Innefattar inte generell välfärd
            också makten över vardagen och barnens rätt att få den undervisning
            och barnomsorg som är bäst för dem?
          </note>
          <note type="speaker">
            Anf. 88 Statsrådet INGELA THALÉN (s) replik:
          </note>
          <note>
            Fru talman! Med barnpolitik syftade jag i min inledning på ett
            politikområde för att förverkliga barnkonventionen. Till skillnad
            från tidigare har barnkonventionen och därmed barnpolitiken lyft
            fram barnet som individ på ett sätt som vi inte förut har gjort.
            Det är kanske barnkonventionens alldeles unika verktyg.
          </note>
          <note>
            När det gäller makt över vardagen tycker jag att det är alldeles
            självklart att generell välfärd ska syfta till att den enskilda
            människan får makt över sin egen livssituation. Det är också avsikten.
            Vi har funnit att olika stödformer - underhållsbidrag, barnbidrag
            och bostadsbidrag - kolliderar och skapar marginaleffekter för
            familjer med låga inkomster, och vi ser över den frågan. Jag räknar
            med att få ett förslag under februari.
          </note>
          <note>
            Anf. 89 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Fru talman! Jag tar tacksamt emot informationen att makten över
            vardagen ingår i den generella välfärden. Jag hoppas att jag får
            möjlighet att vid något tillfälle när vi har mer tid på oss fortsätta
            att diskutera det här med statsrådet. Statsrådet kan ju inte vara
            med nästa vecka.
          </note>
          <note>
            Jag vill ställa ännu en kort fråga. Ingela Thalén gick i sitt
            anförande in på den nationella handlingsplanen för utveckling
            av hälso- och sjukvård och tog upp de 9 miljarder kronorna. Detta
            tillhör inte direkt statsrådets ansvarsområde, men eftersom det
            berördes vill jag fråga: Varför säger regeringen och socialdemokraterna
            nej till att i den planen medge att barn ska få ha barnläkare
            som husläkare?
          </note>
          <note>
            Vi har i dag få allmänläkare ute i den öppna vården, och de är
            inte specialutbildade för barnsjukvård.
          </note>
          <note>
            Varför då inte ge barnen rätt till den allra bästa hälsooch sjukvården?
          </note>
          <note type="speaker">
            Anf. 90 Statsrådet INGELA THALÉN (s) replik:
          </note>
          <note>
            Fru talman! Jag är inte riktigt säker på att jag förstår vad
            som är bakgrunden till det som Cristina
          </note>
          <note>
            Husmark Pehrsson säger. Utgångspunkten för handlingsplanen är
            just att barn ska få tillgång till den bästa vården. En del av
            planen handlar om att man ska bygga upp familjemedicinska centrum
            där man ska se såväl till barns och ungdomars som till hela familjens
            hälso- och sjukvård.
          </note>
          <note>
            Jag vet att det inte finns tillräckligt många barnläkare för
            en full utbyggnad av bl.a. barnavårdscentraler, men att det i
            sjukvårdsplanen skulle förbjudas att barn skulle få tillgång till
            barnläkare känner jag inte riktigt igen.
          </note>
          <note type="speaker">
            Anf. 91 BERIT ADOLFSSON (m):
          </note>
          <note>
            Fru talman! Efter det att jag anmälde mig till den här debatten
            har flera tidningar haft artikelserier under rubriken Barn i Sverige.
            Det föranleder mig att ställa frågan hur det är att vara barn
            i ett land där socialdemokratisk politik har satt sina spår. Jag
            talar nu inte om pengar utan om inställning, lite sofistikerat
            uttryckt vad som rör sig i huvudet på människor.
          </note>
          <note>
            Nej, jag hävdar att barn inte har det bra i välfärdens förlovade
            land. Alltför många barn har det alltför dåligt.
          </note>
          <note>
            Barn i Sverige har inte tillgång till sina föräldrar.
          </note>
          <note>
            Barn i Sverige kan inte kräva att deras behov blir tillgodosedda.
          </note>
          <note>
            Barn i Sverige har dåligt rättsskydd om det inte värnas av deras
            föräldrar.
          </note>
          <note>
            Vi kan drömma om system som är så perfekta att ingen behöver
            vara god, sade en gång T.S. Eliot. Vi är nu nästan där. Vi har
            ett system där föräldrar inte avkrävs ansvar för de barn som de
            har satt till världen, ett system som hindrar människor från att
            mogna, ett system där kollektiv välfärd är viktigare än individens
            välfärd, ett system där sociala myndigheter med alla sina tusentals
            anställda inte lyckas hjälpa den som har det svårt, ett system
            där barn och vuxna många gånger är rädda för och om de så kan
            undviker den s.k. socialen.
          </note>
          <note>
            De offentliga systemen, hur de än förändras, räcker inte till
            för samhällets olycksbarn när man konsekvent har utplånat det
            civila samhällets och den enskilda individens ansvar för sig själv
            och för andra. Då blir det så här. Då nöjer man sig liksom statsministern
            i går med att det finns kollektiv välfärd, vad det nu är.
          </note>
          <note>
            De enskilda människorna får inte den hjälp som de behöver, och
            utsatta barn får det definitivt inte. Det räcker inte med pengar.
            Det är inställningen till familjen och barnen som behöver ändras.
          </note>
          <note>
            Varför finns det ingen plats för barn i unga människors liv?
            Varför är det så svårt att vara barn i Sverige i dag? Varför är
            det så svårt att vara förälder?
          </note>
          <note>
            När naturens klocka ringer, när det känns som att det fattas
            något i livet, när man känner att man vill finnas till för någon,
            för ett barn, sviker den socialdemokratiska politiken. Man ges
            inte möjligheter att vårda och fostra sitt eget barn.
          </note>
          <note>
            Som kristen leder det kristna budskapet och den kristna etiken
            mig i mitt dagliga arbete. En stark symbol i Bibeln är barnet
            som frälsare. Jag är ingen teolog utan en vanlig troende och ifrågasättande
            kristen. Jag tror att budskapet till oss människor är att barnet
            frälser oss från vår egen egoism. Därav begreppet frälsaren.
          </note>
          <note>
            I Sverige fungerar inte detta budskap eftersom man inte tillåts
            att växa och bli stor i sin föräldraroll.
          </note>
          <note>
            Barnkonventionen, Barnombudsmannen och utredningar av olika slag
            talar om barnens behov, senast utredningen Omhändertagen: Samhällets
            ansvar för utsatta barn och unga, som jag har ögnat igenom.
          </note>
          <note>
            Barnens behov står inte högt i kurs i Sveriges offentliga välfärdssystem.
            Barns behov är inte att som ettåringar skiljas från sina föräldrar
            och vara i offentlig omsorg. Barns behov är inte att föräldrarna
            flyttar ifrån dem. Barns behov är inte att pendla i skytteltrafik
            mellan två hem. Det är samhällets och de vuxnas behov som tillfredsställs,
            inte barnens. Många föräldrar abdikerar och godtar tacksamt att
            samhället tar över.
          </note>
          <note>
            I internationella enkäter har man frågat barn om trygghet. Det
            visar sig att i Sverige känner sig barn mindre trygga än barn
            i utvecklingsländer. Är inte det en nesa för Sverige? Nu har vi
            inte ministern här.
          </note>
          <note>
            Har ni socialdemokrater någonsin frågat er varför det finns 190
            000 barn som växer upp i familjer där våld förekommer? Är det
            välfärd? 150 000 barn växer upp där missbruk förekommer. Är det
            välfärd?
          </note>
          <note>
            200 000 barn lever i fattiga familjer. Är det välfärd?
          </note>
          <note>
            200 000 barn lever tillsammans med sina sjuka föräldrar. Är det
            välfärd? Nu finns det risk att dessa barn ingår i de olika siffrorna
            så att man inte kan lägga ihop dem. Men dessa undersökningar gäller
            inte barn över 12 år. Det finns säkert mycket stora mörkertal
            utöver de siffrorna.
          </note>
          <note>
            Det finns familjer som inte vågar vända sig till socialen. Det
            kan bero på att man i pressen ofta får läsa att lagen inte följs
            där. Jag har därför i en motion föreslagit en översyn och uppföljning
            av socialtjänstens arbetsmetoder. Så t.ex. säger en rapport som
            heter Barnavårdsutredningar - en kunskapsöversikt att kunskapen
            om hur utsatta barn ska skyddas är dålig. Rapporten ger en dyster
            bild av forskning om barnavårdsutredningar.
          </note>
          <note>
            Högst hälften av fallen där barn misstänks fara illa anmäls till
            myndigheterna. Dock är det uppskattningsvis 100 000 barn som utreds
            av socialtjänsten varje år, och vart femte barn återkommer för
            ny utredning. Är inte det upprörande? Vi vet så lite om de insatser
            som man gör och som får långtgående konsekvenser för människor.
          </note>
          <note>
            Det pågår en uppföljning på vuxna i Stockholm som någon gång
            som barn har fått hjälp av socialtjänsten med sociala insatser.
            Av dem har sju av tio vid något tillfälle placerats utanför hemmet.
            Det som uppmärksammas mest, misshandel och sexuella övergrepp,
            anser man är det minsta problemet. Betydligt vanligare är att
            utredningar beror på missbruk och psykiska problem hos föräldrar
            och även barn, liksom svåra relationsproblem, omogna föräldrar
            och allmän vanvård.
          </note>
          <note>
            Barnavårdsutredningar rör i hög grad fattiga och marginaliserade
            familjer som ensamstående föräldrar, invandrare, arbetslösa och
            socialbidragstagare. Frågan är om man inte gör ont värre.
          </note>
          <note>
            Man vet inte säkert vilka konsekvenser socialtjänstens beslut
            har. Nya arbetsmetoder har införts utan vetenskapliga utvärderingar.
            Man har heller inte statistik över anmälningar, utredningar och
            åtgärder.
          </note>
          <note>
            Då är det omöjligt att jämföra och följa utvecklingen om hur
            det går för utsatta barn, om denna grupp har ökat och vilken nytta
            eller kanske skada som sociala myndigheters beslut har åsamkat
            dessa barn.
          </note>
          <note>
            Vårdpersonal har i utredningen Vilsebarn i välfärdsland själva
            tillstått att det finns exempel på hur föräldrar förminskas och
            förnedras och att socialtjänsten tar felbeslut med svåra konsekvenser
            för barn.
          </note>
          <note>
            Nu finns det barn som behöver väldigt stor hjälp.
          </note>
          <note>
            Det är de utsatta barn som jag har intresserat mig speciellt
            för som bor i familjer med missbruk eller psykisk sjukdom. Dessa
            barn far väldigt illa. De är osynliga i samhället. Den grupp människor
            som själva är fångade i missbruk och psykisk sjukdom saknar självförtroende,
            vilja och framtidstro, och de kan vara känslomässigt avtrubbade.
            Detta till trots lämnas barnen i deras vård. Många sådana barn
            har inte någon i hela världen att lita på.
          </note>
          <note>
            Fru talman! Den ska risas som risas bör, Socialdemokraterna och
            dess stödpartier.
          </note>
          <note type="speaker">
            Anf. 92 GÖTE WAHLSTRÖM (s) replik:
          </note>
          <note>
            Fru talman! I ett tidigare inlägg replikerade jag på
          </note>
          <note>
            Inger Davidson och kritiserade den förvanskade bild av Sverige
            som hon försökte ge i debatten om barnens situation. När jag nu
            hör Berit Adolfsson blir jag ännu mer skrämd över vilka bilder
            man målar upp över barns situation. Jag kommer naturligtvis att
            ta del av protokollet som skrivs.
          </note>
          <note>
            Jag frågar mig: Är detta verkligen moderaternas bild av barnens
            situation i Sverige? Jag kan inte tänka mig att övriga moderater
            i denna kammare ställer upp på den bild som Berit Adolfsson målar
            upp utifrån sitt, som hon påstår, kristna tänkande över barnens
            situation i Sverige av i dag.
          </note>
          <note type="speaker">
            Anf. 93 BERIT ADOLFSSON (m) replik:
          </note>
          <note>
            Fru talman! Detta är min erfarenhet av samhället i dag. Jag har
            mycket nära erfarenhet. Det är inte alla, politiker eller andra,
            som känner till saker och ting.
          </note>
          <note>
            Det som jag har tagit fram är till stor del ur rapporter, tidningsartiklar
            och andra saker som är offentliga. Jag har pekat på dem. Sammantaget
            ser det ut att vara en förskräcklig bild.
          </note>
          <note>
            Jag menar att detta är en förändring av det budskap och den instinkt
            som människor har. De vill ta hand om sina barn, och det får de
            inte.
          </note>
          <note type="speaker">
            Anf. 94 GÖTE WAHLSTRÖM (s) replik:
          </note>
          <note>
            Fru talman! Som förälder till barn och som aktivt arbetande i
            olika barnorganisationer följer jag naturligtvis också situationen.
            Det är märkligt att vi kan komma fram till så fruktansvärt olika
            bilder av barns situation.
          </note>
          <note>
            Jag vill inte påstå att allt är väl. Vi har fått beskrivningar
            i denna kammare av situationen och hur det ser ut i dag, och allt
            är inte väl. Vi har mycket kvar att göra. Men den nidbild som
            jag vill påstå att
          </note>
          <note>
            Berit Adolfsson målar upp stämmer inte med situationen i Sverige
            av i dag.
          </note>
          <note type="speaker">
            Anf. 95 BERIT ADOLFSSON (m) replik:
          </note>
          <note>
            Fru talman! Det kan diskuteras om det är en nidbild. Men det
            är vad som händer i socialdemokraternas Sverige, där man har haft
            makten under hela
          </note>
          <note>
            1900-talet. Någon måste säga till någon gång att det är socialdemokraterna
            som bär ansvaret.
          </note>
          <note type="speaker">
            Anf. 96 MONICA GREEN (s) replik:
          </note>
          <note>
            Fru talman! Jag vet inte om jag ska skratta eller gråta över
            den totala svartmålning som Berit Adolfsson här gör. Det finns
            flera andra moderater som faktiskt har sagt att det också finns
            bra saker i Sverige. Det Berit Adolfsson nu säger är att det är
            totalt obarnvänligt i Sverige.
          </note>
          <note>
            Det är möjligt att de internationella institutionerna, OECD,
            Unicef, osv. har fel enligt moderaterna.
          </note>
          <note>
            Det kan ju vara så. Men vi har på många områden visat att Sverige
            ligger i topp och att de allra flesta barnen har det bra i Sverige.
          </note>
          <note>
            Det är vi inte nöjda med. Vi ska självklart göra allt för att
            alla barn ska ha det bra i Sverige. Berit
          </note>
          <note>
            Adolfsson säger att det finns för många socialsekreterare, eller
            menar att det finns för många inom socialen. Finns det alltså
            för många socialsekreterare som inte tar hand om de mest utsatta?
            När blev egentligen fattigdomen som värst för barnfamiljer i Sverige?
          </note>
          <note>
            Kan Berit Adolfsson svara på det?
          </note>
          <note type="speaker">
            Anf. 97 BERIT ADOLFSSON (m) replik:
          </note>
          <note>
            Fru talman! Jag har inte sagt att det finns för många. Jag säger
            att alla de som finns ändå inte kan hjälpa dem som behöver hjälp.
            Det är vad jag har märkt.
          </note>
          <note>
            Barnen togs från föräldrarna och föräldrarna från barnen av makarna
            Myrdal, anser jag, som på 30-talet i sitt arbete öppet visade
            förakt för föräldraskapet.
          </note>
          <note>
            Deras politiska barnbarn spinner vidare på det temat, och människorna
            ser det inte förrän det är för sent.
          </note>
          <note>
            Det är min uppfattning.
          </note>
          <note type="speaker">
            Anf. 98 MONICA GREEN (s) replik:
          </note>
          <note>
            Fru talman! Om vi läser de rapporter som finns och välfärdsbokslutet,
            där man har gjort en väldigt noggrann genomgång av hur det såg
            ut under besparingsperioderna, visar det sig att fattigdomen ökade
            mest under 1992 och 1993 därför att arbetslösheten ökade som mest
            då. Det skedde under Berit Adolfssons partis ledning. Ni hade
            makt att försöka göra någonting åt barnfamiljerna då, vilket ni
            tydligen inte gjorde.
          </note>
          <note>
            Var förbjuder socialdemokraterna föräldrarna att växa, som Berit
            Adolfsson påstår här? Jag ser inget sådant förbud i det.
          </note>
          <note>
            Berit Adolfsson säger att det är fel att barnen får resa mellan
            föräldrarna. Är det så att Berit Adolfsson vill förbjuda föräldrar
            att skiljas, eller vill Berit
          </note>
          <note>
            Adolfsson förbjuda barn att träffa båda sina föräldrar?
          </note>
          <note type="speaker">
            Anf. 99 BERIT ADOLFSSON (m) replik:
          </note>
          <note>
            Fru talman! Mitt påpekande är att det inte är barnens behov som
            tillfredsställs med detta. Det är det jag vill säga.
          </note>
          <note>
            Nu gör frågeställaren samma fel som barnen i skolan gör när de
            kommer hem med dåliga betyg och säger att det finns några som
            är ännu sämre. Vi är inte ännu sämre, men vi hann inte göra så
            mycket åt problemen.
          </note>
          <note type="speaker">
            Anf. 100 ROLF OLSSON (v):
          </note>
          <note>
            Fru talman! I Sverige bor i dag runt 1,9 miljoner barn och ungdomar
            i åldrarna 0-18 år. De flesta barn lever under goda omständigheter.
            Men som vi har hört har flera rapporter lämnats under senare tid
            som allvarligt indikerar att många barn och deras familjer, och
            då inte minst ensamstående föräldrar med barn, är 90-talets förlorare
            ekonomiskt och socialt. Det finns en rad materiella förklaringar
            till detta.
          </note>
          <note>
            En mycket viktig faktor är den höga arbetslösheten under stora
            delar av 90-talet, som kraftigt påverkade hushållens ekonomiska
            situation. En annan parallell orsak till försämrad ekonomi för
            framför allt barnfamiljer är försämrade ersättningsnivåer i socialförsäkringssystemen
            och ökade kvalifikationskrav för t.ex. bostadsbidrag under dessa
            år.
          </note>
          <note>
            Samtidigt har också kommunsektorn genomgått en ekonomisk kris,
            vilket bl.a. lett till markant höjda avgifter på en rad områden.
            Den andel av t.ex. barnomsorgskostnaderna som täcks av föräldrarna
            har under perioden 1990-1998 ökat från 10 till 17 % som ett riksgenomsnitt.
            Det innebär självklart avsevärt ökade utgifter för barnfamiljerna.
          </note>
          <note>
            Det blev inte så att alla fick bära bördorna lika under 90-talets
            krisår, även om det sades så ibland i debatten. Ensamstående föräldrar,
            invandrarfamiljer och ungdomar fick bära de tyngsta bördorna.
            Det har slagits fast bl.a. i välfärdsbokslutet.
          </note>
          <note>
            För de mest utsatta - bl.a. för många ensamstående föräldrar
            med barn - finns tydliga tecken på att den bekymmersamma situationen
            permanentats och att de sociala klyftorna växer i samhället. För
            Vänsterpartiet är detta oacceptabelt. Åtgärder måste vidtas som
            minskar klyftorna och som innebär förstärkt stöd till barnen och
            deras familjer - inte minst till de ensamstående föräldrarna med
            barn.
          </note>
          <note>
            Det finns förhoppningsvis här i kammaren en bred enighet om att
            alla barn ska ha lika möjligheter och förutsättningar, men många
            barn upplever djupt in i märgen att det inte stämmer. När marginalerna
            i hemmet krymper, som de gjort för alltför många barnfamiljer,
            är det ofta kostnader för fritid och semester som får stå tillbaka,
            även om dessa kostnader är blygsamma. Då får många barn när de
            jämför sig med jämnåriga uppleva att talet om lika förutsättningar
            inte alls stämmer med verkligheten. Så slår klassklyftorna obarmhärtigt
            redan från barnaåren.
          </note>
          <note>
            Den dåliga ekonomin påverkar också ofta relationerna inom familjen.
            Många barn får tydligt känna av de vuxnas oro och stress över
            hur de ska klara uppehället.
          </note>
          <note>
            Nu finns det andra möjligheter. Nu är de ekonomiska förutsättningarna
            betydligt bättre, och vi står inför viktiga vägval i det politiska
            arbetet. En möjlig väg är att målmedvetet laga revorna i den generella
            välfärden, förstärka och bygga ut socialförsäkringar och trygghetssystem
            och ge förutsättningar för bättre barnomsorg och skola. En annan
            väg är att i stället satsa på skattesänkningar, ytterligare urgröpning
            av generell välfärd och privatisering av offentlig sektor.
          </note>
          <note>
            För oss i Vänsterpartiet är det självklart att det är detta första
            alternativ som gäller när vi formulerar våra förslag. Vi gör det
            inte minst mot bakgrund av den situation som många barn och deras
            familjer hamnat i under 90-talet och som alltför många fortfarande
            lever kvar i.
          </note>
          <note>
            Vi har här flera gånger hört om studien från Socialhögskolan
            i Lund, som hade sin utgångspunkt i familjernas bostadssociala
            förhållanden. Man konstaterar att de 150 000 barn som lever i
            fattiga familjer får sämre förutsättningar vid livets start än
            sina jämnåriga, trots att föräldrarna gör allt för att sätta barnens
            behov i främsta rummet.
          </note>
          <note>
            En annan rapport som också har berörts här är rapporten från
            Kommittén mot barnmisshandel. Man har kommit fram till det glädjande
            resultatet att barnmisshandeln tycks minska totalt i landet. Men
            det finns ett viktigt konstaterande, och det är att barn till
            föräldrar med låg inkomst löper en förhöjd risk att bli misshandlade.
            Vanmakt och stress ökar när de ekonomiska marginalerna inte finns,
            och det finns ofta med i bilden just vid barnmisshandel. Det sambandet
            utgör enligt min mening ett starkt motiv för en social reformpolitik
            som särskilt gynnar de fattigaste barnfamiljerna. Därutöver krävs
            självklart andra stödåtgärder i familjer där barnmisshandel förekommer,
            men ekonomisk trygghet är en viktig grund.
          </note>
          <note>
            Fru talman! Det finns en rad grupper av barn som kan sägas vara
            särskilt utsatta. Flera har nämnts under debatten i dag. Jag ska
            också nämna en sådana grupp, utan att därmed glömma andra grupper.
            Jag vill ändå nämna barn till psykiskt sjuka föräldrar.
          </note>
          <note>
            Det finns fortfarande betydande kunskapsluckor när det gäller
            hur situationen ser ut sammantaget i landet. Sådana kunskaper
            är naturligtvis avgörande för att man ska kunna nå barnen med
            adekvata insatser.
          </note>
          <note>
            Det är många barn det handlar om; det vet vi. Man beräknar att
            mellan 20 och 30 % av de psykiskt sjuka har barn i åldrarna 0-18
            år. Barnen får alltför ofta ta ett alldeles för stort ansvar,
            och föräldrarnas sjukdom medför ibland bristande omsorgsförmåga.
            Barnen löper en förhöjd risk att själva drabbas av psykisk ohälsa
            och annan psykosocial problematik. Det krävs en god samverkan
            mellan psykiatri och socialtjänst för att man tidigt ska kunna
            uppmärksamma dessa barn. Det krävs också bättre kunskaper bland
            berörda personalgrupper.
          </note>
          <note>
            Nu håller ett program på att utarbetas för att öka kunskapsutvecklingen
            i socialtjänsten. Det kan vara ett bra första steg. Men det finns
            anledning att noga följa utvecklingen när det gäller dessa barn.
          </note>
          <note>
            Fru talman! Jag har i mitt anförande betonat vikten av ett arbete
            som är ägnat att stärka den generella välfärden och som särskilt
            måste rikta in sig på de ekonomiskt och socialt mest utsatta barnfamiljerna.
          </note>
          <note>
            Att barnbidragen nu åter höjs är en satsning som verkar i rätt
            riktning, men tyvärr når den inte alla.
          </note>
          <note>
            Den når inte, som vi har hört, de barn och barnfamiljer som allra
            främst behöver den, nämligen dem som uppbär socialbidrag. Några
            kommuner i landet har visserligen beslutat låta höjningen slå
            igenom vid socialbidragsberäkningen, men det är orimligt att inte
            det sker samlat över landet.
          </note>
          <note>
            Vänsterpartiet kommer att arbeta för en lösning på denna mycket
            tydliga rättvisefråga. Det är en fråga om trovärdighet inför de
            barn och barnfamiljer som har minst marginaler. En bred satsning
            på dessa barn och barnfamiljer måste prägla kommande budgetarbete.
          </note>
          <note type="speaker">
            Anf. 101 BERIT ADOLFSSON (m) replik:
          </note>
          <note>
            Fru talman! Vi har ett gemensamt intresse i barn till missbrukare
            och sjuka föräldrar. Jag undrar om
          </note>
          <note>
            Rolf Olsson har någon insikt i barn- och ungdomspsykiatrins svårigheter
            och möjligheter att hjälpa barnen.
          </note>
          <note type="speaker">
            Anf. 102 ROLF OLSSON (v) replik:
          </note>
          <note>
            Fru talman! Jag har en del insikter i detta. Jag kan säga att
            jag har arbetat som socialarbetare i mer än 20
          </note>
          <note>
            år, så jag har naturligtvis i arbetet med barnfamiljer samverkat
            just med barn- och ungdomspsykiatrin. Jag vet att det där finns
            en del problem med köer och med bristande resurser. Jag hoppas
            att man kommer att börja förbättra detta i samband med de vårdmiljarder
            som satsas. Det gäller de 9 miljarder som vi tog beslut om i samband
            med budgeten. Det finns också beskrivet i handlingsplanen.
          </note>
          <note>
            Inriktningen ska ju inte minst vara på barn- och ungdomspsykiatrin.
            Så jag har gott hopp om att det kommer att ske förbättringar när
            det gäller barn- och ungdomspsykiatrin.
          </note>
          <note type="speaker">
            Anf. 103 BERIT ADOLFSSON (m) replik:
          </note>
          <note>
            Fru talman! Eftersom Rolf Olsson tillhör stödpartierna hoppas
            jag att han arbetar hårt med denna fråga.
          </note>
          <note>
            Ett litet barn på t.ex. 4 år ska inte behöva vänta två år, hälften
            av sin levnad, för att få hjälp av barnoch ungdomspsykiatrin och
            under den tiden vara instängt mellan hemmets fyra väggar med en
            människa som inte kan ta vara på sig själv.
          </note>
          <note>
            En annan sak är att tingsrätterna nu begär utredningar hos barn-
            och ungdomspsykiatrin när man inte kan bestämma hos vilken förälder
            barnen ska vara. Är det något som Rolf Olsson känner till? Det
            är i så fall också ett sätt att fördröja det här när det gäller
            både de barn vars föräldrar ska skiljas och de barn som behöver
            den här absoluta vården.
          </note>
          <note type="speaker">
            Anf. 104 ROLF OLSSON (v) replik:
          </note>
          <note>
            Fru talman! Jag tror att de här satsningarna kommer att märkas
            i form av förbättrade möjligheter för de drabbade barnen ute på
            de barn- och ungdomspsykiatriska mottagningarna. Det är jag rätt
            säker på. Det handlar också om samverkan med vuxenpsykiatrin och
            socialtjänsten.
          </note>
          <note>
            Helt avgörande är ju en bred generell satsning på välfärdspolitik,
            en social reformpolitik, nu när de ekonomiska förutsättningarna
            ges. Även om det naturligtvis finns individuella förklaringar
            tror jag att t.ex. barn till psykiskt sjuka föräldrar, som själva
            löper förhöjd risk att bli sjuka, har en oerhört stor nytta av
            en samlad välfärdspolitik, och den driver vi.
          </note>
          <note>
            Men jag är inte säker på att moderaternas politik med skattesänkningar
            och privatiseringar är den rätta medicinen för de här barnen.
            Det är jag skeptisk till.
          </note>
          <note type="speaker">
            Anf. 105 CHATRINE PÅLSSON (kd):
          </note>
          <note>
            Fru talman! "Barns och ungdomars möjligheter"
          </note>
          <note>
            är en utmanande rubrik på den här delen av den allmänpolitiska
            debatten. Jag har valt att fästa uppmärksamheten på de mest utsatta
            barnens möjligheter. Det är trots allt de barnen som bäst behöver
            samhällets stödåtgärder.
          </note>
          <note>
            I gårdagens Expressen kunde vi på första sidan läsa att drottning
            Silvia föreslår att man ska spärra
          </note>
          <note>
            Internet för barn. Anledningen är att pedofiler och barn alltmer
            knyter kontakt över Internet. Man tror att ungefär 2 000 barn
            är inblandade i bilderna och att det tillkommer två nya barn varje
            vecka som inte tidigare har varit kända.
          </note>
          <note>
            Rapporter till Rädda Barnen om barnpornografi på Internet har
            i det närmaste fyrdubblats under 1999
          </note>
          <note>
            i förhållande till föregående år. Rädda Barnen säger:
          </note>
          <note>
            Under åren 1997 och 1998 fick vi sammanlagt 320
          </note>
          <note>
            tips, under 1999 över 700 tips. Rädda Barnen har indikationer
            på att det har förekommit s.k. webcasts vars huvudsakliga syfte
            har varit att visa sexuella övergrepp mot barn. Det är övergrepp
            som helt enkelt visas i realtid. De begås någonstans i världen
            och läggs ut på nätet i samma stund. Tekniken är enkel och billig
            och används ofta för konferens-TV över nätet. Polisen saknar,
            och det gäller inte bara i Sverige, nödvändiga resurser för att
            möta problemet.
          </note>
          <note>
            Fru talman! Kära vänner! Detta är larmklockor som vi måste ta
            till oss. Det är oacceptabelt med barn som kränks, utnyttjas och
            förnedras. Jag förutsätter att vi alla försöker hitta lösningar
            på detta problem.
          </note>
          <note>
            Vi var många som var glada i den här kammaren när vi äntligen
            kunde fatta beslut om förbud mot barnpornografiska bilder; det
            gäller även innehav. Vi kommer ihåg att ikraftträdandet var den
            1 januari
          </note>
          <note>
            1999 efter flera års diskuterande. Och nu kommer den nya tekniken
            och drar med sig detta fasansfulla för våra barn. Det handlar
            då om att vi, trots att Internet och den nya tekniken är positiv,
            ser till att det skapas regler som befriar våra barn från detta.
          </note>
          <note>
            Fru talman! I morgonens nyhetssändning på en av
          </note>
          <note>
            TV-kanalerna berättade man att anmälningarna till
          </note>
          <note>
            BRIS om misshandel och vanvård hade ökat med
          </note>
          <note>
            20 % förra året jämfört med året innan. Detta är allvarliga siffror.
            Hur ska det gå för de barn som ringer till BRIS och ber om att
            få hjälp? Det är små människor som kanske har lidit ganska länge
            innan de bestämmer sig för att ringa.
          </note>
          <note>
            Jag tänker på barns psykiska hälsa som blir allt sämre av olika
            skäl. Jag tror att klimatet, den kultur som börjar växa fram i
            det svenska samhället, är en av orsakerna. Tyvärr säger jag att
            det är så. "Ensam är stark" har börjat bli honnörsord. Barnen
            är på något sätt inte egna medborgare, utan de blir slagträ i
            olika debatter. Familjerna förvägras att ordna den barnomsorg
            som passar dem bäst. Samhället pläderar för en likriktning av
            barnomsorgen. Fru talman! Den här ideologiska debatten kanske
            är den viktigaste i dag.
          </note>
          <note>
            Jag tänker på barn som drabbas av sorg. Det är kanske en förälder
            som dör. Vad får dessa barn för automatisk hjälp i dagens samhälle?
            Fru talman! Jag kanske skäms lite över att säga att hjälpen i
            princip är av ekonomisk karaktär. Det finns ett bra skyddsnät
            ekonomiskt. Det är jag glad för. Man kan få en överförmyndare
            hemma i kommunen, men dennes uppgift är enbart att bevaka de ekonomiska
            intressena för barnet. Det är kanske dags för oss att plädera
            för att en stödperson eller en stödfamilj är ännu viktigare för
            det här barnet. Den efterlevande föräldern kanske inte har möjlighet
            att riktigt se hur barnen mår när de har förlorat en förälder.
            Jag ställer den här frågan till oss därför att så mycket i det
            svenska samhället utgår från materiella värden och allt mindre
            utgår från icke materiella värden.
          </note>
          <note>
            Hur mår våra kära flyktingbarn i Sverige i dag, som väntar och
            väntar för att få veta om de ska få stanna. Ett barn acklimatiserar
            sig ganska fort. Barn sitter och väntar i en förläggning på besked,
            och i dag kan det dröja upp till tre år.
          </note>
          <note>
            Fru talman! Jag tycker inte att detta är förenligt med FN:s barnkonvention.
            FN:s barnkonvention omfattar också dessa barn. Vi kanske skulle
            säga att de ska behöva vänta max ett år. Det är också lång tid,
            men jag är medveten om att det är svåra processer som ligger bakom.
            Man måste göra avvägningar.
          </note>
          <note>
            Hur har våra barn det i dag som har de dolda handikappen, handikappen
            som inte syns? Det är så lätt att tro att det som inte syns inte
            finns. Får de barn som har ett hav av oro och ångest inombords,
            barn som har DAMP, tillräckliga resurser? Barn till missbrukande
            föräldrar och psykiskt sjuka föräldrar har några av er berört.
            Jag ska inte göra det.
          </note>
          <note>
            Men, fru talman, det jag tror är utgångspunkten och det som avgör
            hur vi ska lösa alla de här problemen är att vi inser att alla
            dessa utsatta barn behöver ett särskilt stöd för att över huvud
            taget ha möjlighet till ett värdigt liv.
          </note>
          <note>
            Det andra jag tror att vi kan vara överens om är att tidiga ingripanden
            och agerande är A och O. Ett barn som får vänta får alltid en
            sämre situation. Låt oss se dessa barn som den allra viktigaste
            gruppen att prioritera för att de ska få ett värdigt liv.
          </note>
          <note type="speaker">
            Anf. 106 INGER LUNDBERG (s) replik:
          </note>
          <note>
            Fru talman! Jag satt på mitt arbetsrum och hörde
          </note>
          <note>
            Chatrine Pålsson tala mycket varmt om de utsatta barnen. Varför
            är kristdemokraterna inte beredda att ta de politiska konsekvenserna
            av det? I höstas var ni ensamma om att gå ihop med moderaterna
            om att säga nej till att barn till arbetslösa får plats i barnomsorgen
            och förskolan. Det förvånar mig väldigt mycket mot bakgrund av
            de många varma ord som
          </note>
          <note>
            Chatrine Pålsson talar om utsatta barn.
          </note>
          <note type="speaker">
            Anf. 107 CHATRINE PÅLSSON (kd) replik:
          </note>
          <note>
            Fru talman! Vi tycker att de som känner sina barn bäst är föräldrarna.
            Jag vet inte att partiet har sagt nej till att de ska få ha möjlighet
            till en plats, men man kanske ska utgå lite grann från att de
            ska komma överens om detta och att de ska ha möjligheten.
          </note>
          <note>
            Vi har pläderat för den öppna förskolan. Vi har sagt att det
            är familjens behov som ska styra och ingenting annat. Men det
            handlar också väldigt mycket om hur man värderar föräldrarna.
            Jag tycker fortfarande att föräldrarna är de viktigaste personerna
            i ett barns liv.
          </note>
          <note type="speaker">
            Anf. 108 INGER LUNDBERG (s) replik:
          </note>
          <note>
            Fru talman! Vi tycker alla att föräldrarna är de viktigaste personerna
            i ett barns liv. Det är inte det den här frågan handlar om. Den
            handlar inte heller om något obligatorium för föräldrarna. Den
            handlar om föräldrarnas rätt att när de är arbetslösa få en barnomsorgsplats
            till sina barn.
          </note>
          <note>
            I Örebro har vi tittat närmare på effekterna av rätten för arbetslösa
            att få plats i barnomsorgen. Det visar sig att det i de stora
            miljonprogramsområdena, med många barn som har svårigheter med
            t.ex.
          </note>
          <note>
            svenskan, kan handla om hundratals barn som behöver plats. I
            andra områden, med många villor, med föräldrar med goda ekonomiska
            förutsättningar, handlar det om enstaka barn. Det är de utsatta
            barnen som ni inte är beredda att göra en ekonomisk insats för
            och ge en rättighet. Det är skamligt, Chatrine
          </note>
          <note>
            Pålsson. Ni står ensamma med Moderaterna i det ställningstagandet.
            Centern och Folkpartiet följer samarbetspartierna.
          </note>
          <note type="speaker">
            Anf. 109 CHATRINE PÅLSSON (kd) replik:
          </note>
          <note>
            Fru talman! Dessvärre är det väl så, Inger Lundberg, att vi inte
            är överens om att föräldrarna och hemmet är det bästa för barnen.
            I så fall skulle ju
          </note>
          <note>
            Inger Lundberg och socialdemokraterna acceptera att familjen
            får bestämma hur man vill ordna sin barnomsorg, om man vill ordna
            den i det egna hemmet, genom föräldrakooperativ eller på annat
            sätt.
          </note>
          <note>
            Men eftersom man vill ha en likriktning - där man nu också vill
            införa en maxtaxa - och de familjer som väljer en annorlunda barnomsorgsform,
            som passar familjen bäst, blir utan ekonomiskt stöd, kan det i
            varje fall inte för Inger Lundberg vara så att föräldrarna är
            de viktigaste personerna för barnen.
          </note>
          <note type="speaker">
            Anf. 110 EWA LARSSON (mp):
          </note>
          <note>
            Fru talman! Barn mellan tre och åtta år tillbringar
          </note>
          <note>
            2 timmar och 45 minuter per dag med massmedierna.
          </note>
          <note>
            Det är just barn och medierna som jag tänker ägna ett par minuter
            åt under den allmänpolitiska debatten, när vi riksdagsledamöter
            fritt får välja ämnen att sätta upp på den politiska agendan.
          </note>
          <note>
            Barn i Sverige dricker i dag mer cocacola än mjölk. Gör de det
            för att det är hälsosamt? Nej, de gör det därför att reklam fungerar
            även på barn. Med den massiva barnreklam som Coca-Cola satt in
            och som vi kan se på TV 3 och TV 5 och faktiskt ibland också på
            TV 4, fast de inte får sända reklam riktad till barn, vet alla
            barn i Sverige nu att också jultomten dricker cocacola. Det här
            sätter sina alldeles tydliga spår i konsumtionen. Självklart på
            någon annans bekostnad.
          </note>
          <note>
            I det här fallet mjölkens.
          </note>
          <note>
            Men borde inte föräldrar veta bättre? Ja, den frågan slutar jag
            aldrig att ställa mig.
          </note>
          <note>
            I Sverige är det förbjudet att rikta reklam till barn under tolv
            år. Men om ett TV-bolag sänder från ett annat land är det det
            landets lagstiftning som gäller.
          </note>
          <note>
            Norden är lite speciellt i sin syn på barn och barns utveckling
            i relation till övriga europeiska länder. Vi har en barnpsykologisk
            tradition där vi vill skydda små barn mot kommersiellt utnyttjande.
          </note>
          <note>
            Hur vi ska lyckas hålla kvar den positionen beror på hur vi lyckas
            informera, utbilda och debattera med våra samarbetsländer. Ska
            vi lyckas med det måste ju frågans status höjas, befintlig forskning
            få stöd och riktade resurser sättas in.
          </note>
          <note>
            I februari bjuder Sverige på ett seminarium om barn i det nya
            medielandskapet. Miljöpartiet menar att det är ett gott initiativ
            som måste följas upp.
          </note>
          <note>
            Fru talman! Enligt Barnbarometern har inte treåttaåringars TV-tittande
            ökat de senaste åren, men det har förskjutits till mer video-
            än TV-tittande. Videogram har vi ingen förhandsgranskning av i
            Sverige, och Biografbyråns uppgift - ni vet den där byrån som
            vill avskaffa sig själv och skäller på kulturministern för att
            hon vill ha rotation bland de anställda - är att granska biograffilmer
            och videogram som visas offentligt, för att hindra filmer med
            förråande innehåll att visas offentligt och att fastställa åldersgränser
            som förhindrar att filmer som kan vålla barn och ungdomar psykisk
            skada visas vid offentliga tillställningar och allmänna sammankomster
            där barn har tillträde.
          </note>
          <note>
            Men videogram som hyrs ut behöver inte förhandsgranskas och har
            därför inte heller någon åldersgräns. Det vore högst rimligt att
            kräva åldersgränser på alla videogram. Miljöpartiet menar att
            åldersgränsen för när du kan anses mogen att se vuxenfilm och
            video borde höjas till 18 år. Det tycker även Biografbyråns anställda,
            de som vill avskaffa sig själva.
          </note>
          <note>
            Barn mellan tre och åtta år minskar kontinuerligt sitt läsande.
            År 1984 läste barnen 48 minuter per dag och 1999 var det 23 minuter.
            Läsfrämjande insatser till trots är det en negativ trend och den
            är icke bruten.
          </note>
          <note>
            Vi hade ett public service-seminarium häromdagen här i riksdagen.
            En av dem i panelen som företrädde de kommersiella intressena
            sade att bilden är magisk. Jag håller med. Men den mest magiska
            bilden är den bild du skapar själv när du läser. Att utveckla
            sitt inre bildspråk är något som aldrig kan ersättas med yttre
            bilder. Tvärtom kan alltför mycket pådyvlade färdiga bilder trubba
            av det egna inre skapandet. Det leder till likriktning och enfald.
          </note>
          <note>
            För att ta upp kampen mot de kommersiella krafterna som i dag
            styr världens barns bilder och likriktar dem vill vi i Miljöpartiet
            sänka bokmomsen till
          </note>
          <note>
            6 %. Vi tror att det är en viktig politisk markering för att
            visa vuxna att vi tycker att läsandet är viktigt och att det är
            de vuxna som är förebilderna för sina barn.
          </note>
          <note>
            Barn gör inte det vi säger, de gör det vi gör.
          </note>
          <note>
            Fru talman! Flickor mellan tre och åtta år tittar oftare på TV
            under en längre tid. Detta faktum synes extra allvarligt då forskare
            har påvisat att flickor som ser mycket på TV får minskat självförtroende,
            medan pojkar som ser mycket på TV får stärkt självförtroende.
          </note>
          <note>
            Våldsskildringsrådet har belyst jämställdheten i de vanligaste
            spelfilmerna under några år och säger att de mest populära filmerna
            har populära manliga hjältar. Kvinnliga stjärnor lyser till stor
            del med sin frånvaro. De finns i biroller. Det finns en påtaglig
            brist på kvinnor i huvudroller. Huvudkonceptet är två män i konflikt
            och våldsam upplösning. Amerikanska filmer dominerar fortfarande
            kraftigt - 71 % på bio och 84 % på video.
          </note>
          <note>
            Bland de tio mest sedda filmerna finns endast en kvinna i huvudrollen,
            och vi vet alla att det är Julia
          </note>
          <note>
            Roberts. Påfallande många kvinnliga biroller är besatta med extremt
            unga kvinnor, vilket är en klar förändring sedan den gamla Hollywoodfilmens
            dagar med starka, erfarna kvinnor med karaktär i huvudrollen.
          </note>
          <note>
            Extra ekonomiska satsningar från riksdagens sida börjar ge utslag
            i mer produktion av svensk film.
          </note>
          <note>
            Miljöpartiet menar att fortsatta ekonomiska satsningar är viktiga
            från samhällets sida, men att vi också måste följa upp jämställdhetsmålet
            i produktionen.
          </note>
          <note>
            I amerikanska medier pågår ständigt en debatt om hur alla de
            våldsamma filmerna påverkar barn och ungas beteende. Det är inte
            så svårt att förstå i ett land där det går att läsa på en vägskylt
            uppmaningen att inte skjuta från vägen. Även på politisk nivå
            uppmanas TV-bolagen att sanera sitt våldsamma utbud.
          </note>
          <note>
            Miljöpartiet skulle önska att den svenska kulturministern visar
            lite mer pondus i frågan innan vi får liknande vägskyltar även
            i Sverige.
          </note>
          <note>
            Det finns mycket forskning på området att anknyta till. Nordicom
            har gjort en sammanställning av den mest aktuella forskningen
            just nu. Miljöpartiet vill ge Nordicom ekonomisk trygghet att
            fortsätta sin internationellt erkänt högt kvalificerade verksamhet,
            och vi vill arbeta mot att Nordiska rådet vill göra
          </note>
          <note>
            Nordicom till ett projekt i budgeten.
          </note>
          <note>
            Fru talman! 77 % av 3-8-åringarna har tillgång till datorer i
            hemmen i dag. Datorerna har en allt större betydelse även i de
            små barnens vardag. Här går det att undra lite grann över dataspelens
            utveckling. Det finns bra och pedagogiska dataspel, men mycket
            är ren dynga. Vi skulle önska att branschen tog ett större ansvar,
            att branschen införde åldersregler för dataspelen och att branschen
            ser till att åldersreglerna verkligen följs.
          </note>
          <note>
            Sist vill jag och Miljöpartiet påstå att hela den massiva mediala
            verkligheten som barn lever i i dag ökar klyftan mellan flickor
            och pojkar, undergräver jämställdhetssträvanden och ger felaktiga
            bilder av vad som krävs av en människa för att leva tillsammans
            med andra människor i ett socialt tryggt samhälle.
          </note>
          <note type="speaker">
            Anf. 111 MONICA GREEN (s):
          </note>
          <note>
            Fru talman! Först vill jag säga att jag tycker att det är bra
            att vi samlar barns möjligheter i ett område.
          </note>
          <note>
            Det kan ge ett bra avstamp för att just förebygga segregation,
            klassklyftor, våld och missbruk. Det kanske också kan lyfta blicken
            internationellt för att se hur vi kan stödja barn runt Östersjön
            och i fattigare länder. Det är något vi måste göra på alla sätt.
          </note>
          <note>
            Barn är ingen enhetlig grupp. Förskolebarnet lever under andra
            förutsättningar än tonåringen. Flickorna lever i en annan situation
            än pojkar. Barn och unga i storstaden lever under andra villkor
            än barn i glesbygd. Hälsan är fortfarande ett socialt betingat
            villkor, och villkoren är inte lika. Barn som lever under gynnsamma
            sociala och ekonomiska förhållanden har en bättre hälsa i nästan
            alla avseenden är dem som har mer missgynnade uppväxtvillkor.
          </note>
          <note>
            De allra flesta barn och unga i Sverige har ett gott liv, särskilt
            i förhållande till andra länder. Det har vi debatterat under förmiddagen.
            De har vuxna som bryr sig, de har en rik fritid och vardag där
            de för det mesta upplever att de bemöts med respekt för sina rättigheter.
            Levnadsvillkoren är generellt goda. Ingela
          </note>
          <note>
            Thalén nämnde tidigare bl.a. utmärkelserna från
          </note>
          <note>
            OECD. De lovorden var så starka att de internationella utredarna
            själva ville ha sina egna barn i den svenska förskolan. Det ska
            vi naturligtvis vara stolta över.
          </note>
          <note>
            Men välfärden har sprickor. Under 90-talet ökade klyftorna. Alla
            barn och unga växer inte upp under samma gynnsamma förhållanden.
            Många barnfamiljer har det oerhört svårt att få ekonomin att gå
            ihop, inte minst ensamstående. Har de dessutom deltidsjobb inom
            handeln eller vården är det tufft att få det att räcka till hyra,
            mat, kläder och fritidsaktiviteter. Det kan gälla småbarnsföräldrar
            men också tonårsföräldrar.
          </note>
          <note>
            Barnfamiljernas ekonomi har urholkats, och deras ekonomiska situation
            har försämrats. Alltför många har hamnat i fattigdomsfällan. De
            mest dramatiska förändringarna skedde mellan åren 1992 och 1993,
            då andelen barn med arbetslösa föräldrar fördubblades.
          </note>
          <note>
            Dessutom är det dyra och påfrestande barnomsorgskostnader för
            barnfamiljerna. Det skiljer mycket mellan kommunerna i hur höga
            avgifter de tar ut.
          </note>
          <note>
            Åtminstone denna orättvisa kommer den efterlängtade maxtaxan
            och de fortsatta höjningarna av barnbidragen att avhjälpa. Under
            en fyraårsperiod -
          </note>
          <note>
            vi har diskuterat detta flera gånger under förmiddagen
          </note>
          <note>
            - höjs barnbidragen från 650 kr i månaden till 950 kr.
          </note>
          <note>
            Det är en viktig reform för alla barnfamiljer. Jag förutsätter
            att kommunerna ser till att barnbidragshöjningen kommer alla barn
            till del, även de som har det sämst.
          </note>
          <note>
            Låt mig ta ett exempel med barn- och ungdomsförbundet Unga Örnar.
            Många av våra barn- och ungdomsledare inom Unga Örnar möter varje
            vecka barn som har det svårt. Unga Örnar har 25 000 medlemmar
            och nästan lika många, 20 000, barn och ungdomar som finns med
            i den öppna verksamheten på bl.a. fritidsgårdar. Det finns en
            uppgivenhet hos dem som har det sämst ekonomiskt. Det är därför
          </note>
          <note>
            Unga Örnar kräver att kommunerna omedelbart ändrar sina beslut.
            Barnbidraget är generellt och ska komma barnen till godo.
          </note>
          <note>
            Bakgrunden till barnbidragshöjningen är, liksom andra familjepolitiska
            reformer, att alla barnfamiljer ska ha möjlighet till ett rikt
            liv där barnen får goda möjligheter att utvecklas. Men det finns
            en annan viktig fråga som också skulle stärka barnfamiljernas
            ekonomi, nämligen att se till att barn är barn tills de är 18
            år. Det har FN:s barnkonvention slagit fast. Vi i
          </note>
          <note>
            Sverige har etablerat, diskuterat och antagit barnkonventionen
            på ett mycket bra sätt. Men när det gäller att se barn som barn
            tills de är 18 år, har vi inte nått ända fram. Jag tänker närmast
            på studiebidraget.
          </note>
          <note>
            Studiebidraget betalas inte ut under sommarmånaderna. Det är
            mycket kämpigt för familjer med tonåringar som plötsligt ska klara
            sig utan bidrag. Tonåringar är inte billiga i drift. Det är definitivt
            inte alla 16- och
          </note>
          <note>
            17-åringar som kan skaffa sig ett sommarjobb. Det borde vara
            möjligt, nu med goda tider framför oss, att klara även en sådan
            reform. Det tänker jag jobba med framöver inom mitt parti.
          </note>
          <note>
            Det viktigaste sättet att bekämpa fattigdomen är arbete åt alla,
            men vi måste också jobba för en kortare arbetstid. Det var synd
            att vi föll på målsnöret med det första steget i höstas.
          </note>
          <note>
            En annan positiv reform är den allmänna förskolan, som genomförs
            stegvis. Barn till arbetslösa ska få rätt till förskoleplats.
            Barn som just har fått ett syskon ska få chansen att få träffa
            sina förskolekompisar några timmar om dagen. Det är också den
            efterlängtade maxtaxan. Ingen ska behöva betala mer än 3 %
          </note>
          <note>
            av inkomsten för första barnet på dagis. Det är också bra att
            kommuner som väljer att införa maxtaxan får extra kvalitetspengar.
          </note>
          <note>
            Nästa steg är den allmänna förskolan för 4-5-
          </note>
          <note>
            åringar. Det är bra för alla barn. Oavsett vilken barnomsorgsform
            man har valt, t.ex. att vara hemma, är det bra att barnen får
            träffa sina blivande skolkompisar i förskolan.
          </note>
          <note>
            Även utbyggnaden av föräldrapenningen och ytterligare en pappamånad
            är bra. Det har ett värde för alla familjer.
          </note>
          <note>
            Fru talman! Jag tänkte också hinna beröra skolan och föreningslivet.
            Vi har på många olika sätt debatterat och antagit FN:s barnkonvention.
            Vi går vidare med det, inte minst genom barnskrivelsen nästa vecka.
            I barnkonventionen står det att ingen får diskrimineras och att
            barn ska sättas i främsta rummet.
          </note>
          <note>
            Det står att barn ska ha rätt att framföra sin mening.
          </note>
          <note>
            Barn och ungdomar ska kunna påverka sin egen situation genom
            demokrati, inflytande och engagemang inom de områden som berör
            dem, som fritidsaktiviteter, skola och en trygg och säker skolväg.
          </note>
          <note>
            Unga Örnars rapport Dela lika redovisar den största undersökning
            bland barn som har gjorts på mycket länge. Där visar det sig att
            barnen inte är helt nöjda med skolan, även om de är nöjda med
            sin uppväxt. Just när det gäller skolan är det många som känner
            att de inte får sina behov tillgodosedda. Det finns uppenbara
            brister på ett antal skolor i kommunerna. Här finns det stora
            möjligheter att ändra på skevheterna med hjälp av sådana resurser
            som fler vuxna i skolan. Det kan vara elevassistenter, psykologer,
            kuratorer, fritidspersonal eller lärare - det avgör kommunerna
            själva.
          </note>
          <note>
            Jag vill ge en extra uppmaning till att också ge föreningslivet
            möjlighet att komma in i skolan. Det är oerhört viktigt med föreningslivet
            och den demokratiska skolning som föreningslivet kan ge. Det behövs
            fler ledare inom föreningslivet.
          </note>
          <note type="speaker">
            Anf. 112 ANDERS SJÖLUND (m):
          </note>
          <note>
            Fru talman! Här har det pratats mycket om barnens villkor i Sverige
            på olika sätt. Jag tänkte ge en annan vinkling och prata om de
            barn som inte finns ännu, nämligen de ofödda barnen. Det är ett
            problem inte bara i Sverige utan i hela västvärlden att det föds
            allt färre barn. Vi vet att de senaste fem åren har antalet barn
            per kvinna minskat ganska kraftigt. Statistiken visar att det
            skett en minskning från 2,1 barn till
          </note>
          <note>
            1,5. Så torr och precis är statistiken, som oroar oss politiker
            och forskare i Sverige som ser framtida problem i detta. Vi brukar
            säga: Vem ska ta hand om oss när vi blir gamla? Det är en fråga
            som man verkligen kan fundera på.
          </note>
          <note>
            Vi frågar oss också - jag gör det - varför utvecklingen har gått
            dithän att barn inte längre är självklara i en relation. I varje
            fall skjuter man upp tidpunkten för det första barnet ganska länge,
            och därmed kommer det andra barnet ganska sent, om det över huvud
            taget blir något andra barn.
          </note>
          <note>
            Detta må vara ett nationellt problem på sikt, men jag väljer
            att i första hand tycka att det är märkligt att vi har ett samhälle
            som inte välkomnar och stimulerar barnafödande rent allmänt.
          </note>
          <note>
            Fru talman! Jag blev inspirerad till detta anförande strax före
            juluppehållet då vi diskuterade den allmänna förskolan men framför
            allt maxtaxan på dagis.
          </note>
          <note>
            I den debatten hävdade statsrådet Wärnersson att det minsann
            skulle bli fart på barnafödandet. Avgifter på dagis skulle få
            fler att välja att skaffa barn. Den billigare avgiften för höginkomsttagare
            skulle minsann få trenden att vända.
          </note>
          <note>
            Så är det naturligtvis inte. Barn skaffar man sig av kärlek till
            varandra. Barn vill man ha därför att man längtar efter barn.
            Men då får inte hindren upplevas som för stora. Det är vad vi
            ser hända just nu.
          </note>
          <note>
            Att kvinnor väntar med att skaffa barn har många olika orsaker,
            men den avgjort största orsaken bekräftas i en Sifomätning också
            strax före jul. Här berättas att nio av tio i åldersgruppen 18-29
            år anger stress som orsak till att man är tveksam inför att skaffa
            barn. För gruppen 30-49 år är siffran 81 %. Det är alltså en väldigt
            stark markering av att stressen är den är den avgörande faktorn
            för att man inte skaffar barn.
          </note>
          <note>
            Sedan tillkommer ändrade livsmönster rent allmänt, att man väljer
            att leva singelliv. Ekonomin uppges naturligtvis också som ett
            stort hinder. Jag återkommer till det. Men framför allt pekar
            man på att stressen i tillvaron är den viktigaste orsaken.
          </note>
          <note>
            Stressen minskar tiden tillsammans. Kärleken ges inte det utrymme
            som den kräver.
          </note>
          <note>
            Fru talman! Är det då så konstigt att det blir som det blir?
            Nej, jag tycker inte det.
          </note>
          <note>
            Här har vi ett läge där både man och kvinna i regel jobbar heltid
            för att få hushållsekonomin att gå ihop - ofta mer än heltid dessutom.
            Många pendlar till och från jobbet. De par som ännu inte har skaffat
            barn ser den enorma stressen på tunnelbanan eller bussarna och
            ser de svettiga pannorna hos föräldrarna som är på väg till dagis
            och som på eftermiddagen hämtar ungarna, för att senare på kvällen
            kanske skjutsa äldre syskon till fotbollsträning eller vad det
            är fråga om. Då tittar de på varandra och funderar om de verkligen
            orkar med det här - det verkar jobbigt att skaffa barn - och så
            avvaktar de. Trötta par orkar inte med varandra, och än mindre
            orkar de med barn. Så ser det ut.
          </note>
          <note>
            Fru talman! Maxtaxa och höjda bidrag i olika former löser naturligtvis
            inte detta. Stressen som det innebär att försöka räcka till finns
            fortfarande.
          </note>
          <note>
            För mig ligger ansvaret på ett helt annat plan, fru talman. Bara
            mer tid för kärlek och samvaro mellan vuxna ger förutsättningar
            för fler barn. Det är ganska naturligt, eller hur? Bara mer tid
            för de egna barnen ger förutsättningar för ytterligare barn. Det
            direkt barnfientliga samhälle som vi ser, dagis för alla till
            trots, kan aldrig få människor att satsa på fler barn.
          </note>
          <note>
            Bara om vi ger kärleken och relationerna mellan parter och mellan
            föräldrar och barn mer plats och mer tid kommer barnafödandet
            att öka.
          </note>
          <note>
            TCO-basen Sture Nordh skrev ett debattinlägg i
          </note>
          <note>
            Svenska Dagbladet i detta ämne före jul. Han säger så här: Människor
            har stora svårigheter att få livspusslet att gå ihop. Nu måste
            statsråden bidra med konkreta lösningar.
          </note>
          <note>
            Nordh har rätt i sin första analys. Barn upplevs komplicera tillvaron.
            Tyvärr landar Nordh ändå på att det är större och fler bidrag
            som ska få trenden att vända. Statsrådens stressgrupp, med Ingela
            Thalén i spetsen, förväntas komma med begåvade förslag i den här
            riktningen. Av det här har vi naturligtvis inte sett någonting
            ännu. Den skåpmaten, med ytterligare bidragsregler och -nivåer,
            fungerar inte.
          </note>
          <note>
            Möjligen kunde något lämpligt statsråd ta sig an titeln kärleksminister,
            fru talman, med särskilt uppdrag att ge kärleken en chans genom
            att skapa mer tid och större frihet att njuta av varandra och
            umgås med de små och stora barnen. Kan vi föreslå en minister
            för djurskydd borde en kärleksminister också få plats.
          </note>
          <note>
            Vi får se vad Göran Persson hittar på.
          </note>
          <note>
            Självfallet kan inga ministrar i världen - tack och lov - skapa
            ömhet mellan människor, men alla ministrar måste naturligtvis
            förstå att alla familjer borde kunna leva på sina samlade inkomster
            med en sådan marginal att tiden för kärleken räcker till. Den
            tiden ska man själv kunna arbeta ihop, prioritera och värdera
            som viktig. I mitt Sverige vill jag se ett samhälle där statens
            åtaganden och utrymme krymper avsevärt, till förmån för den enskilde.
          </note>
          <note>
            Man skulle kunna säga att en förutsättning för kärleken och barnen
            är att staten och politikerna drar sig undan till förmån för den
            lilla familjen. Bara så skapas det utrymme och de friheter som
            krävs. Familjens livsval måste kunna ske vid köksbordet och inte
            vara beroende av politiska beslut, som vi hör pratas om här i
            kammaren, i den utsträckning som vi ser. Valfrihet i vardagen,
            att kunna leva på sin inkomst med marginal, att ha ett arbete
            - allt detta ger livsutrymme som stimulerar människor att se varandra,
            att ta ansvar, att känna glädje och kärlek. Först då, fru talman,
            kommer våra unga familjer att välja barnen.
          </note>
          <note type="speaker">
            Anf. 113 MONICA GREEN (s) replik:
          </note>
          <note>
            Fru talman! Jag hörde återigen de insmygande orden om det barnfientliga
            samhället. Flera moderater har nämnt det i dag. Det är möjligt
            att Unicef, OECD
          </note>
          <note>
            m.fl., som har gett Sverige internationella utmärkelser för att
            barn här generellt sett har det bra jämfört med i andra länder,
            har fel. Jag tycker att det är bra att vi har fått utmärkelserna,
            och vi ska vara glada och stolta över det. Men vi ska inte vara
            nöjda, för det finns många barn som inte har det bra.
          </note>
          <note>
            Anders Sjölund nämner att föräldrarna jobbar alldeles för länge
            och stressar för mycket. Då undrar jag: Är Moderaterna för kortare
            arbetstid? Det skulle vara intressant att veta det.
          </note>
          <note>
            Sedan kan vi skämta till det lite och säga att vi är oroade över
            att barnafödandet har minskat. Men det allra sista nu är att vi
            har fått tecken på att det har vänt - alltså i samband med att
            vi lovade ut maxtaxan!
          </note>
          <note type="speaker">
            Anf. 114 ANDERS SJÖLUND (m) replik:
          </note>
          <note>
            Fru talman! Jag är inte så säker på att våra unga, kärleksfulla
            par studerar kammarens arbete så tydligt att man genast går hem
            och funderar på detta med maxtaxan. Jag tror inte att det är på
            det sättet. Det är utmärkt att vi har en bättre situation i Sverige
            än i andra länder. Det är bra. Men jag konstaterar samtidigt att
            det finns stora brister. Vi har ju hört under hela förmiddagen
            att det finns många familjer som faktiskt lever i misär, och där
            barnen far väldigt illa.
          </note>
          <note>
            Så jag är inte nöjd med detta.
          </note>
          <note>
            Det här med kortare arbetstid är en fråga som är viktig. Jag
            är för kortare arbetstid. Men jag är inte för att vi fattar beslut
            här. Det måste var och en bestämma; hur jag vill lägga upp min
            vardag, min livscykel.
          </note>
          <note>
            Det kan inte vara politiker som ska ange detta. Först och främst
            gäller det att man har ett arbete att gå till.
          </note>
          <note>
            Det är självklart det viktigaste. Men det gäller också att man
            har en sådan inkomst efter beskattning att man själv kan spara
            pengar, lägga undan på hög, och sedan använda dem när det passar
            den egna familjen.
          </note>
          <note>
            Det kan inte politiker avgöra.
          </note>
          <note type="speaker">
            Anf. 115 MONICA GREEN (s) replik:
          </note>
          <note>
            Fru talman! Jag tror faktiskt inte heller att det händer något
            precis när man går ut och lovar maxtaxa. Vi delar den uppfattningen.
            Jag tror att det handlar om det sammantagna, att man har en barnvänlig
            politik som den vi nu lyckas föra i Sverige med höjda barnbidrag,
            med att ge skolan något bättre förutsättningar - eftersom det
            finns uppenbara brister på ett antal skolor - och med att se till
            att vi har en trygghet hos familjerna och att man har ett arbete
            som man kan vara ledig från och komma tillbaka till efter sin
            föräldraledighet. Jag tror att det sammantaget gör att man känner
            sig så trygg att man säger: Ja, nu är vi beredda att skaffa barn.
            Det tycker jag är positivt i
          </note>
          <note>
            Sverige.
          </note>
          <note type="speaker">
            Anf. 116 ANDERS SJÖLUND (m) replik:
          </note>
          <note>
            Fru talman! Det är viktigt att vi får upp barnafödandet. Jag
            tror att det är det. Det måste vara så. Ligger det på under två
            minskar ju befolkningen. Tack och lov är invandringen hygglig
            på det sättet att den håller uppe de här siffrorna.
          </note>
          <note>
            För mig är det så att valfriheten är oerhört viktig.
          </note>
          <note>
            Jag tror att det är den viktigaste faktorn också för familjen.
            Det visar undersökningarna. Man vill faktiskt kunna disponera
            sin egen tid på ett annat sätt.
          </note>
          <note>
            Man anger stressen som den viktigaste faktorn. Vi har ingen barnvänlig
            politik i den meningen att barnfamiljerna är beroende av politiska
            beslut. Nu hävdar man att 100 kr i barnbidrag är den viktigaste
            faktorn för att det ska kunna fungera.
          </note>
          <note>
            Men är det verkligen på det sättet? Måste vi inte sträva efter
            ett samhälle där de allra flesta ska kunna leva på sina inkomster?
            Självklart ska vi ha ett system som stöttar de människor som är
            i kris. Det är statens absoluta uppgift. Men merparten, den absoluta
            merparten av folket, ska kunna leva på sina inkomster.
          </note>
          <note type="speaker">
            Anf. 117 NALIN PEKGUL (s):
          </note>
          <note>
            Fru talman! Moderaterna hävdar att fler poliser och längre straff
            är den enda lösningen på kriminaliteten. Vi kan varken skydda
            oss från brott genom att enbart straffa brottslingar hårdare eller
            genom att öka risken för att de ska åka fast. I längden är det
            inte heller en framkomlig väg att låta polisen vaka över alla
            laglydiga medborgare. Det bästa sättet att skydda oss från brott
            är att motarbeta orsakerna till att brott begås.
          </note>
          <note>
            Jag tror att de flesta brott begås när människor känner sig inmålade
            i ett hörn och när de lagliga vägar som samhället rekommenderar
            inte framstår som en möjlig lösning på deras problem. Det kan
            gälla om man har skulder, är arbetslös, lever på socialbidrag
            och inte har hittat en laglig väg att skaffa sig pengar.
          </note>
          <note>
            Det kan också gälla om man har relationsproblem och saknar språk
            och inlevelseförmåga. Då kan våld till slut bli den enda utvägen.
          </note>
          <note>
            Det bästa sättet att motverka brottslighet är som jag ser det
            därför att skapa ett samhälle där människor är fria och starka
            och har många valmöjligheter.
          </note>
          <note>
            Grunden för detta, fru talman, läggs i barndomen och ungdomen.
            Barn som växer upp med trygghet, självförtroende och möjlighet
            att förverkliga sina drömmar blir också goda medborgare. Alla
            familjer räcker inte till för att ge detta fullt ut under barnens
            hela uppväxt.
          </note>
          <note>
            Kommunala verksamheter syftar därför inte bara till att ge utbildning
            och barnpassning utan även till att ge stöd till barn och ungdomar
            som behöver det under uppväxten.
          </note>
          <note>
            Moderaterna satsar inte på barn och ungdomar. I
          </note>
          <note>
            Stockholm ser vi tydligt hur de styrande moderaterna skär ned
            på verksamheter för barn och ungdom. I t.ex.
          </note>
          <note>
            Tensta, där jag bor, försvann parkleken Nydal. Eftersom jag går
            genom parken varje dag med min son har jag sett vilken stor betydelse
            den hade för barn och ungdomar i Tensta. Många kom till parken
            direkt efter skolan med sina läxor eftersom föräldrarna inte kunde
            svenska. I parken möttes alla oavsett språktillhörighet, och det
            gemensamma språket var svenska.
          </note>
          <note>
            Där fanns vuxna som både kunde hjälpa till med läxorna och på
            andra sätt tjäna som förebilder för barnen.
          </note>
          <note>
            Jag hävdar inte att polisen inte behöver mer resurser än den
            har i dag. Men jag tycker att det är cyniskt att som moderaterna
            gör ständigt kräva att mer av samhällets resurser ska användas
            till polis och rättsväsende samtidigt som de satsar allt mindre
            på barn och ungdomar, vilket jag tror är det bästa sättet att
            förebygga brottslighet på lång sikt.
          </note>
          <note type="speaker">
            Anf. 118 GUN HELLSVIK (m) replik:
          </note>
          <note>
            Fru talman! Enligt Aktuellt i politiken talade brottsforskaren
            Jerzy Sarnecki inför den socialdemokratiska gruppen i höstas.
            Jag utgår från att Nalin
          </note>
          <note>
            Baksi var där och lyssnade vid detta tillfälle. Enligt citat
            från Aktuellt i politiken sade Jerzy Sarnecki:
          </note>
          <note>
            Brottsligheten är inte en biprodukt av brister i samhället. Stölderna
            ökar ju i takt med ökad välfärd.
          </note>
          <note>
            Med den syn som Nalin gav uttryck för nu utgår jag från att hon
            hade invändningar i samband med detta gruppmöte. Det skulle vara
            intressant att höra vilka invändningar hon hade och vilka slutsatser
            hon drog av Jerzy Sarneckis anförande.
          </note>
          <note type="speaker">
            Anf. 119 NALIN PEKGUL (s) replik:
          </note>
          <note>
            Fru talman! Först vill jag bara säga att jag heter
          </note>
          <note>
            Nalin Pekgul. Jag var där och lyssnade. Det som är tydligt för
            mig efter alla de år som jag har jobbat med barn i Tensta, både
            med läxläsningen och på ett ungdomskafé, är att de barn som får
            hjälp och stöd klarar sig. De kommer vidare. De får också ett
            bättre liv. De barn som inte får det stödet och inte har den hjälpen
            hemma klarar sig inte. Jag har också sett de barn som faktiskt
            hamnat i kriminalitet, som just har stulit saker, som har gjort
            inbrott, som har ryckt väskor och allt möjligt. Jag har sett den
            skillnaden.
          </note>
          <note>
            Vad jag försöker säga är att det gäller att satsa i tid. Jag
            lyssnade på en kristdemokrat, tror jag att det var, under förmiddagen
            som sade att man måste sätta in resurserna i tid. Det är det jag
            menar. Bara man sätter in resurserna precis i början kommer inte
            de här barnen att utvecklas till de kriminella personer som de
            sedan blir. Sedan finns det också klara skillnader.
          </note>
          <note>
            Jag återkommer till det.
          </note>
          <note type="speaker">
            Anf. 120 GUN HELLSVIK (m) replik:
          </note>
          <note>
            Fru talman! Det vi nu får höra innebär att de som får stöd klarar
            sig i dåliga tider. Men de klarar sig inte i goda tider. Då måste
            det finnas någon reflexion kring detta, och det är den jag är
            ute efter.
          </note>
          <note type="speaker">
            Anf. 121 NALIN PEKGUL (s) replik:
          </note>
          <note>
            Fru talman! Jag skulle vilja svara mer ordentligt på den förra
            repliken. Visst, vi kan få det hur bra som helst i samhället ekonomiskt,
            men om det inte kommer just de barn som behöver det till del kommer
            det inte att hjälpa dem i deras liv. Det är det jag försöker säga
            med det här exemplet. Visst går det jättebra i
          </note>
          <note>
            Sverige. Men det är moderaterna som styr i Stockholm, och det
            är de som försämrar för barn och ungdomar. Barnen i Tensta får
            det inte bättre genom det ekonomiska läge som är i Sverige.
          </note>
          <note>
            Anf. 122 HANNA ERICSON-
          </note>
          <note type="speaker">
            BROBERG (m):
          </note>
          <note>
            Fru talman! Barnen är det bästa vi har. Bortom vardagens mödor
            att få familjens ekonomi att gå ihop, att få tiden att räcka och
            att räcka till i alla våra roller så vet vi vad vi sätter först
            och vad vi tycker är viktigast av allt.
          </note>
          <note>
            Det förra århundradet blev barnens århundrade.
          </note>
          <note>
            Leken blev viktigare, synen på barns utveckling och förmåga förändrades.
            Men bilden av att barnet bara är en liten vuxen har tyvärr inte
            helt försvunnit. Barnet förväntas i varje fall anpassa sig helt
            till de vuxnas värld, även om vi erkänner att deras behov ofta
            är andra än våra.
          </note>
          <note>
            I dag finns det organisationer som ger röst åt barnen, och Hennes
            Majestät Drottningen verkar ofta aktivt och tydligt i barnens
            tjänst. Trots att vi dagligen får den ena rapporten värre än den
            andra om barns förhållanden så går det framåt, ofta mot det bättre.
            Man kan t.ex. notera att det för inte mer än ett par decennier
            sedan fortfarande gjordes t.ex. vissa medicinska ingrepp utan
            bedövning på barn.
          </note>
          <note>
            Men de rapporter vi får i dag är som sagt förskräckande. I går
            misshandlades en liten tioårig pojke på väg hem efter att han
            hade åkt skridskor. Gärningsmännen var andra barn, ett par år
            äldre. Den halvtimme som han genomled är ett övertydligt exempel
            på att mycket är fel i barnens värld.
          </note>
          <note>
            Det föds ca 100 000 barn per år i Sverige. Och statsministern
            har i stora propåer bett svenska folket att vara flitigare och
            att öka den siffran. Regeringen överväger t.o.m. att pressa landstingen
            att förändra reglerna för provrörsbefruktning och därigenom ge
            fler möjlighet att bli föräldrar. Men måste vi inte ställa oss
            frågan varför de som har möjlighet att få barn inte får fler?
          </note>
          <note>
            I Sverige får man inte barn. Det heter att vi skaffar barn. När
            barnet är ett år får mamman ett brev från försäkringskassan med
            information om den s.k. tvåochetthalvtårsregeln. Jag fick ett
            sådant brev för någon månad sedan, och rubriken var Vad tiden
            går fort. Vår lille Hugo är ett år, och nu vill systemet styra
            när lille Hugo ska få ett syskon. Om vi inte följer reglerna riskerar
            min familj och andra familjer i liknande situationer att få en
            mycket påtaglig ekonomisk reprimand. Sänkt sjukpenninggrundande
            inkomst kan försätta en vanlig familjs ekonomi i kris.
          </note>
          <note>
            Redan efter det första barnet är det många som får ekonomiska
            problem på grund av ersättningsnivån eller enkelt därför att kostnaderna
            har ökat mycket.
          </note>
          <note>
            Följden av systemet och de ärvda myrdalska tankegångarna är att
            det lilla barnet som inte kan berätta vad det vill, kanske ännu
            inte heller kan gå och stå ordentligt, ska tas om hand av några
            som det inte känner och i en stor grupp med andra barn. Möjligheterna
            att styra systemet är stora, ansåg dåvarande biträdande socialminister
            Maj-Inger Klingvall när hon i denna kammare i februari 1999 sade
            att systemet ger stora förutsättningar att leva familjeliv som
            man vill. Ja, om kan räkna och om man vill bråka med försäkringskassan
            om hur många dagar i veckan som man tar ut - tillräckligt antal
            för att kunna leva under det första året, men inte så många att
            man sedan inte kan dra ut på det på det sätt som man vill under
            de följande månaderna och kanske upp till ett och ett halvt år.
            För en student eller en ung kvinna som inte har haft förvärvsarbete
            är ju valet ännu mer groteskt. Alternativet är att leva på 60
            kr per dag eller att inte få något barn alls.
          </note>
          <note>
            Familjens möjligheter att hitta andra vägar i systemet är få.
            Och de blir färre när regeringen väljer att satsa så mycket som
            5 miljarder i den grovt styrande maxtaxan. Redan tidigare är bort
            emot 80 % av de familjepolitiska instrumenten mycket starkt styrande,
            enligt tidigare talman Ingegerd Troedssons förtjänstfulla familjepolitiska
            bok.
          </note>
          <note>
            Som vanligt i socialdemokraternas modeller så är det de som har
            stora plånböcker som får välja - möjlighet att välja att anlita
            dagis och följa systemet eller att välja bort systemet och hitta
            lösningar som familjen och dess barn vill ha.
          </note>
          <note>
            Den värld barn kommer till och deras första år är ingen rosaskimrande
            tillvaro. De barn som föds friska har egentligen en enorm kapacitet.
            De kan lära sig världens alla språk - så är hjärnan funtad. De
            är naturligt nyfikna och öppna. Alla föräldrar vet vilken oerhörd
            glädje en liten ettårig krabat sprider. Det är vi vuxna som ger
            barn livsläxor och bilder av livet som gör att en liten skridskoåkande
            tioåring kan bli misshandlad av jämnåriga när han är på väg hem.
          </note>
          <note>
            Det är inte en statlig uppgift att ge barnen värden, guidning
            och bekräftelse. Det är i familjen och de gemenskaper som finns
            runt familjen som den lilla människan utvecklas och får den trygghet
            och de värderingar som hon behöver för livet. Systemet kan antingen
            motverka att familjen får möjligheter att klara denna uppgift
            eller medverka till att familjen får dessa förutsättningar. I
            dag förhindrar systemet att familjen fyller sin funktion. Det
            är dags att lämna
          </note>
          <note>
            Myrdal bakom oss. Det är dags att tillåta den lilla gemenskapen,
            familjens solidaritet och sammanhållning. Utan solidaritet i det
            lilla och utan att familjens roll blir starkare kommer vi inte
            till rätta med de skräckrapporter som vi nu ofta får.
          </note>
          <note>
            De familjer som inte fungerar behöver starkt stöd från stat,
            kommun och olika gemenskaper i samhället.
          </note>
          <note>
            Barn har ju olika förutsättningar och är olika. Att systemet
            ska göra dem lika gör bara att ingen eller i vart fall få kommer
            att passa in. De som det går bra för går det bra för trots systemet,
            och de som det går dåligt för ställer systemet inte upp för.
          </note>
          <note>
            Ett mer barnvänligt samhälle måste också synliggöra de problem
            som barnen har. Var finns statistiken över köerna t.ex. i barnsjukvården
            runtom i landet?
          </note>
          <note>
            Rädda Barnen har vid flera tillfällen med hänvisning till barnkonventionen
            påpekat att vi brister i redovisning av barns villkor. Till och
            från får vi via medierna rapporter om barns hälsa. Barn börjar
            få s.k. vällevnadssjukdomar. De sitter stilla för mycket, och
            de har högt blodtryck. 50 % av alla barnen drabbas av allergier,
            och en fjärdedel av barnen får eksem. Barn med sjukdomar tvingas
            i många landsting som saknar vårdgaranti att vänta på operation
            under mycket lång tid. Tidigare i dag har diskussioner också förts
            här i kammaren om väntan på barnpsykiatrisk behandling.
          </note>
          <note>
            Alltfler barn diagnostiseras med bokstavssjukdomar, men behandlingarna
            släpar efter, och debatten om vad som är rätt och fel i dessa
            behandlingar är stor. Var är barnens perspektiv i denna vårdpolitik?
            Att ge vård i tid, med valfrihet och utifrån patienternas behov,
            måste även gälla barnen.
          </note>
          <note>
            Av de 100 000 barn som föds per år i Sverige kommer ungefär 10
            000 att bli fysiskt misshandlade.
          </note>
          <note>
            5 000 kommer att bli mobbade, och ungefär 5 000
          </note>
          <note>
            lever med missbrukande föräldrar. Det finns ungefär
          </note>
          <note>
            200 gömda flyktingbarn runtom i Sverige. Om den ekonomiska utvecklingen
            för barnfamiljer fortsätter på motsvarande sätt som under de senaste
            tio åren så kommer 20 nya barn per dag att leva i bidragsberoende
            familjer.
          </note>
          <note>
            Med det system som finns i familjepolitiken och med den värld
            barnen lever i är det inte konstigt att vi inte skaffar fler barn.
            Vi borde ha en politik som gör att vi vill få fler barn.
          </note>
          <note type="speaker">
            Anf. 123 HILLEVI LARSSON (s):
          </note>
          <note>
            Fru talman! Jag skulle vilja tala om barns och ungdomars psykiska
            hälsa. Fortfarande är psykisk ohälsa något tabubelagt, och det
            märks också i samhällsdebatten. Det är inte självklart att söka
            hjälp när man behöver den, och det är inte ens självklart att
            man får denna hjälp. Detta kan få katastrofala följder, inte minst
            för barn och ungdomar.
          </note>
          <note>
            Bland barn och ungdomar är fysiska sjukdomar betydligt ovanligare
            än bland äldre människor. Däremot finns det väldigt många psykiska
            problem bland barn och unga. Ett exempel på detta är att den vanligaste
            dödsorsaken bland män i åldern 15-29 år är självmord. Och bland
            flickor i samma ålder är det en av de vanligaste orsakerna. En
            annan viktig orsak är anorexi som ju tyvärr skördar dödsoffer
            redan i tonåren.
          </note>
          <note>
            Många upplever ungdomstiden, och kanske framför allt tonårstiden,
            som den svåraste tiden i livet. Jag tror att man hade kunnat hjälpa
            huvuddelen av de destruktiva och utåtagerande ungdomar som bl.a.
          </note>
          <note>
            hamnar i brottslighet om man hade gått in på ett tidigare stadium.
          </note>
          <note>
            Hur mår då barn och ungdomar i Sverige om man ser på alla barn
            och ungdomar? Ja, majoriteten mår bra. De trivs i skolan, och
            de trivs hemma. Samtidigt har vi kunnat se en ökad polarisering,
            där många barn mår väldigt bra, men tyvärr mår en andel barn väldigt
            dåligt. Det har visat sig i bl.a. psykosomatiska besvär som huvudvärk,
            magont, muskelvärk.
          </note>
          <note>
            Jag skulle vilja räkna upp ett par oroväckande fakta som man
            har kommit fram till när man har undersökt hur skolelever mår.
            Man kan säga att tonåringar mår sämre i dag för tio-tolv år sedan.
            Flickor mår betydligt sämre än pojkar. Speciellt dåligt mår
          </note>
          <note>
            15-åriga flickor. Var tredje har dåligt självförtroende.
          </note>
          <note>
            60 % har funderat på att de inte vill leva längre. Var tredje
            har funderat på att göra sig illa.
          </note>
          <note>
            15 % av alla ungdomar känner att de inte har någon vuxen att
            tala med. Då talar jag inte bara om skolan utan över huvud taget
            någon vuxen att prata med, inte ens föräldrar.
          </note>
          <note>
            Alltfler barn och ungdomar äter antidepressiva läkemedel. Det
            finns barn ända ned till fem års ålder som får utskrivet antidepressiva
            läkemedel.
          </note>
          <note>
            Ca 15 % av skolbarnen som mobbas. Skolverket har konstaterat
            att detta bl.a. beror på bristande kompetens från skola, kommun
            och de professionella grupper som kommer i kontakt med mobbning.
          </note>
          <note>
            Ytterligare ett problem är att varannan skolflicka har blivit
            sextrakasserad. Det är mest jämnåriga som är skyldiga till detta,
            men också några procent är lärare, vilket ofta upplevs som ännu
            jobbigare för flickorna. Sedan ökar köerna till barn- och ungdomspsykiatrin.
            Man kan alltså inte ta emot alla.
          </note>
          <note>
            Nu är det inte så att ingenting görs, utan från både landsting,
            kommun och regering görs det mycket på det här området. T.ex.
            vill man stärka barnkompetensen för dem som jobbar med barn och
            ungdomar, göra en översyn av ungdomsmottagningarna, prioritera
            området barns och ungdomars psykiska hälsa i regeringens hälso-
            och sjukvårdsplan. Man har även tagit initiativ till ett nationellt
            utvecklingsprogram om misshandel och sexövergrepp mot barn. Socialstyrelsen
            har fått i uppdrag att återkommande mäta barns och ungdomars psykiska
            hälsa. Men det här räcker inte. Jag tror att mycket av det vi
            ser, många av de problem som finns, beror på nedskärningar. Det
            handlar om att kuratorer, skolsköterskor och annan vuxen personal
            utöver lärare har försvunnit. Det handlar om stress och press
            i samhället. Även barn lider när föräldrarna blir arbetslösa och
            har ekonomiska problem. Sedan har vi en grupp barn som har en
            speciell bakgrund med erfarenhet av krig och våld i sina hemländer.
            Ett normalt barn kan bli fullständigt förstört av att se sin familj
            skjutas till döds framför ögonen. De här barnen måste vi speciellt
            hjälpa i deras situation.
          </note>
          <note>
            Jag tror att det viktigaste i sammanhanget, utöver att klara
            av det akuta, dvs. att se till att barn- och ungdomspsykiatrin
            minskar sina köer, är att fortsätta återupprättandet av det förebyggande
            arbetet. Mer vuxna i skolan, och då talar jag inte bara om lärare
            utan även om kuratorer och skolsköterskor, och inte minst arbetslösa.
            T.ex. äldre arbetslösa kunde fungera som stödpersoner i skolorna,
            speciellt för de barn som söker föräldrasubstitut om de haft en
            jobbig situation hemma.
          </note>
          <note>
            Sedan tror jag också att utbildningen måste bli bättre för alla
            som jobbar med barn och unga för att få bättre möjligheter att
            se de dåliga signalerna i tid.
          </note>
          <note>
            Redan på förskolan kan man ofta se vilka barn som riskerar att
            hamna i problem eller redan har problem.
          </note>
          <note>
            Då talar jag både om barnens egna psykiska problem och om problem
            hemma i form av våld, övergrepp, psykiskt sjuka föräldrar osv.
          </note>
          <note>
            Vi måste återupprätta ungdomarnas förtroende, både förtroendet
            för vuxna och skolan som de i dag uppger är lågt när det gäller
            att få hjälp med personliga problem och även deras eget självförtroende.
            Här har skolan en viktig roll att fylla.
          </note>
          <note>
            När det gäller t.ex. kuratorer är det oerhört viktigt att tystnadsplikten
            följs. Det räcker att ett rykte kommer ut att kuratorn har berättat
            för läraren vad som har sagts förlorar eleverna förtroendet. Det
            är väldigt viktigt att mobbningsoffret inte ska behöva flytta
            från skolan, utan problemet måste lösas på något annat sätt. Beträffande
            det egna självförtroendet måste man ta upp frågor kring grupptryck,
            könsroll och ideal, identitet, över huvud taget förtryckande attityder,
            för att stärka ungdomarna.
          </note>
          <note>
            Detta är några åtgärder som jag tror man måste jobba vidare med
            i framtiden för att hjälpa barn och unga. Jag tror att de psykiska
            problemen bland barn och unga är betydligt större än de fysiska
            och riskerar att få katastrofala konsekvenser både för de själva
            och för samhället om man inte börjar arbeta med det, tala mer
            om det och framför allt få bort det tabu som finns kring att tala
            om psykisk ohälsa på precis samma villkor som om fysisk ohälsa.
          </note>
          <note type="speaker">
            Anf. 124 GUNNEL WALLIN (c) replik:
          </note>
          <note>
            Fru talman! Det är väldigt bra åtgärder som Hillevi Larsson för
            fram. Men det är en skillnad mellan teori och praktik. Många av
            de åtgärder som Hillevi
          </note>
          <note>
            Larsson räknar upp är otroligt viktiga att genomföra, inte minst
            att bryta köer till barn- och ungdomspsykiatrin men också jobba
            förebyggande för att slippa de här köerna. Det krävs ju handling.
            Sitter man i majoritetsställning har man möjligheter till konkret
            handling. Många av de åtgärder har vi efterlyst från Centerpartiet,
            t.ex. insatser med fler vuxna i skolan, att göra skolhälsovårdsinsatserna,
            som har krympts, vidare. Det är skrämmande att höra just det här
            om antidepressiva medel ned till fem års ålder. Här måste man
            naturligtvis skrida till handling, och det snabbt.
          </note>
          <note type="speaker">
            Anf. 125 HILLEVI LARSSON (s) replik:
          </note>
          <note>
            Fru talman! Det är inte så att ingenting görs. Jag räknade upp
            flera av de åtgärder som är på gång. Det här är väldigt mycket
            upp till enskilda kommuner och landsting. Landstingen har på senare
            tid börjat få upp ögonen för problemen inom barn- och ungdomspsykiatrin.
            Men det är också fel att tro att det enbart handlar om resurser
            och pengar. Många gånger handlar det om att människor blir utbrända
            så att man får personalbrist. Låt oss ta situationen i Lund som
            exempel. Det är inte bara resursbrist det handlar om utan konflikter
            på arbetsplatser, utbrändhet som gör att man har tvingats låta
            hela barn- och ungdomspsykiatriavdelningen ligga nere. Nu finns
            det tack och lov ambitioner att starta den igen, men det här är
            ett väldigt komplicerat problem. Jag tror att det dessutom är
            lite tråkigt om man tror att det kan lösas väldigt snabbt. Som
            jag sade beror det på nedskärningar på
          </note>
          <note>
            90-talet. Jag håller med om att det är viktigt med den förebyggande
            barn- och ungdomspsykiatrin. Det görs mycket, det behöver göras
            ännu mera.
          </note>
          <note type="speaker">
            Anf. 126 GUNNEL WALLIN (c) replik:
          </note>
          <note>
            Fru talman! Det är inte någonting som man bara gjort under senare
            år. Jag har varit aktiv i landstinget under ett antal år och jobbat
            mycket med förebyggande frågor när det gäller barns situation
            för att förhindra att det kommer så långt som till BUP-kliniken.
            Det behövs ju kompetens, och det behövs personal inom psykiatrin.
            Där råder det stora brister, men det är också ekonomiska brister
            i kommunerna. Det behövs fler vuxna i skolan. Det här är åtgärder
            som man måste kunna åtgärda på den här nivån, med insatser för
            att hjälpa bl.a. kommunerna.
          </note>
          <note type="speaker">
            Anf. 127 HILLEVI LARSSON (s) replik:
          </note>
          <note>
            Fru talman! Det görs redan stora insatser för att hjälpa kommunerna.
            Sedan är det upp till kommunerna hur de använder de här resurserna.
            Då tycker jag att det är önskvärt att man kan komma med rekommendationer
            t.ex. om att det är viktigt att alla barn i skolan har någon vuxen
            att prata med. När det gäller barn- och ungdomspsykiatrin tror
            jag att det viktigaste är det förebyggande arbetet. När de väl
            kommit så långt att de hamnar inom slutenvården är det oerhört
            resurskrävande och jobbigt för dem att någonsin bli friska. Det
            kan handla om tio personer som kan ta hand om en enda ung människa.
          </note>
          <note>
            Sedan har regeringen tagit initiativ till att öka kompetensen,
            men grundläggande är också att unga människor söker sig till utbildningar.
            Att de vill jobba inom det här området i framtiden är också avgörande.
          </note>
          <note type="speaker">
            Anf. 128 GUN HELLSVIK (m):
          </note>
          <note>
            Fru talman! Regeringens kriminalpolitik de senaste snart sju
            åren har misslyckats med att förebygga brott, den har misslyckats
            med att utreda brott och den har misslyckats med att beivra brott.
            Men allvarligast ändå är kanske att regeringen misslyckats med
            att behålla unga människors respekt för domstolarna och lagen.
            I helgen rapporterade Ekot om hur åtalade tonåringar flinande
            och fnittrande satt av tiden i tingssalarna.
          </note>
          <note>
            Justitieministern brukar alltsomoftast - framför allt när det
            finns TV-kameror i närheten - försöka påskina att antalet poliser
            kommer att öka. Men det som är lätt att säga i TV är tydligen
            inte lika lätt att skriva i budgetpropositionen. Budgetanslagen
            för det innevarande året räcker inte för att utöka poliskåren
            med en enda polis.
          </note>
          <note>
            Regeringens politik kanske fungerar i TV-soffor, men den fungerar
            inte alls ute i den verklighet där medborgarna lever, för tvärtemot
            vad vissa s.k. experter försöker påskina ökar nämligen våldsbrottsligheten
            i Sverige. Och framför allt är det våld mot barn och ungdomar
            som står för ökningen.
          </note>
          <note>
            I den senaste brottsstatistiken avseende första kvartalet förra
            året slår BRÅ fast att antalet polisanmälda misshandelsbrott har
            ökat under i stort sett hela
          </note>
          <note>
            90-talet både mot vuxna och mot barn. Det är misshandeln mot
            barn i åldrarna 7-14 år samt mot kvinnor som står för ökningen.
            Den första kategorin ökade med 20 %.
          </note>
          <note>
            Vidare kunde BRÅ konstatera att antalet rån har ökat sedan 1995,
            och ökade även under första kvartalet förra året, samt att våldsbrottsligheten
            stadigt ökat under 90-talet och numera uppgår till 13 % av den
            totala brottsligheten, jämfört med 7 % 1990.
          </note>
          <note>
            Det är en våldsökning som vi alla känner av, men som av regeringen
            och en del kriminologer brukar avfärdas som kvällstidningshysteri.
            Det är alltså i själva verket en högst påtaglig och statistiskt
            säkerställd utveckling.
          </note>
          <note>
            Under 90-talet har misshandelsbrotten blivit
          </note>
          <note>
            20 000 fler. Denna ökning av våldet i samhället har regeringen
            valt att bemöta med färre poliser. Antalet poliser har blivit
            drygt 2 000 färre. Och de kvarvarande poliserna är fortfarande
            sysselsatta med den sorgliga Sisufosuppgiften att om och om igen
            gripa samma återfallsförbrytare.
          </note>
          <note>
            Särskilt sorgligt måste det kännas när återfallsbrottslingarna
            är så unga som de två tonåringar som misstänks för den grova misshandeln
            av en spärrvakt strax före jul. De misstänkta gärningsmännen har
            tidigare gjort sig skyldiga till ett antal våldsbrott. Den tidigare
            brottsligheten har resulterat i ett antal domar där påföljden
            bestämts till vård inom socialtjänsten.
          </note>
          <note>
            Meritlistan för den ene förskräcker:
          </note>
          <note>
            December 1998. Skallade och slog sönder ansiktet på en annan
            tonåring. Påföljd: vård inom socialtjänsten.
          </note>
          <note>
            December 1999. Dömd för misshandel, häleri och skadegörelse.
            Hotade att döda en polis. Påföljd: vård inom socialtjänsten.
          </note>
          <note>
            Juni i fjol: Skallade, sparkade och slog en person i ansiktet.
            Slog en 19-åring av utländsk härkomst, också i ansiktet. Påföljden
            blev, rätt gissat, vård inom socialtjänsten.
          </note>
          <note>
            Som sagt är det en förskräckande meritlista för en ung man, men
            också en förskräckande meritlista över regeringens kriminalpolitik.
            Våld föder våld, men likgiltighet föder också våld. Och det är
            likgiltighet som regeringen visar upp när man låter denna utveckling
            fortsätta år efter år.
          </note>
          <note>
            Socialtjänsten varierar från kommun till kommun och från vårdplan
            till vårdplan. Att lika fall behandlas lika kan man långt ifrån
            vara säker på. Eller som
          </note>
          <note>
            Peter Lindström, forskare på BRÅ, uttryckte saken i
          </note>
          <note>
            DN den 22 maj förra året: "Det är ett svart hål. Vi vet väldigt
            lite om vad som sker i socialtjänsten, men vi vet att påföljderna
            skiljer sig åt mycket."
          </note>
          <note>
            Hur har det blivit så här? Jo, en startpunkt var
          </note>
          <note>
            1995 när regeringen presenterade sitt program Allas vårt ansvar.
            Det var ett banbrytande dokument på många sätt, få av dem bra.
          </note>
          <note>
            I Pockettidningen R:s senaste nummer analyseras
          </note>
          <note>
            Allas vårt ansvar ingående av bl.a. kriminologen
          </note>
          <note>
            Jerzy Sarnecki. Hans analys är som följer: "För första gången
            sade staten ensidigt upp det uråldriga avtalet mellan medborgarna
            och staten, som innebar att medborgarna avstod från en del av
            sina friheter (- - -)
          </note>
          <note>
            mot att staten levererade trygghet. För denna trygghet kunde
            staten ta ut skatt från medborgarna. Nu säger staten, glöm det,
            den enskilde medborgaren måste själv agera för att skapa trygghet."
          </note>
          <note>
            Samhällskontraktet är uppsagt av den socialdemokratiska regeringen
            vad gäller statens skyldighet att beivra brott. Men vad jag förstår
            tänker staten fortsätta att ta ut skatt för den trygghet som inte
            längre levereras.
          </note>
          <note>
            Brott bekämpas bäst genom att de ansvariga upptäcks, grips och
            lagförs. Det kanske låter förfärligt omodernt och gammaldags i
            justitieministerns öron, men liksom kärleken aldrig blir omodern
            blir det heller aldrig omodernt att reagera tydligt och snabbt
            mot ungdomars brottslighet.
          </note>
          <note>
            Jämför Sveriges utveckling sedan 1995 med
          </note>
          <note>
            USA:s! President Clinton har tillsammans med delstatsguvernörerna
            satsat på hundratusentals fler poliser, skärpt straffen markant
            för vissa brott och tillämpat nolltolerans. Detta har lett till
            fler gripna och dömda brottslingar - fler uppklarade brott helt
            enkelt.
          </note>
          <note>
            Resultatet: Våldet är nu nere på nivåer som man inte sett sedan
            60-talet. Mord, våldtäkter, misshandel, rån och inbrott, samtliga
            brottskategorier har minskat med 20-50 %. I Sverige har våldet
            ökat i princip varje år under de snart sju år som socialdemokraterna
            innehaft regeringsmakten.
          </note>
          <note>
            Sanningen är den att den regering som Thomas
          </note>
          <note>
            Bodström nu anslutit sig till helt enkelt inte längre vill betala
            för människors trygghet. I stället ska medborgarna själva skapa
            sig sin egen trygghet. I stället för poliser får medborgarna köpa
            skydd från privata vaktbolag. I Danderyd patrullerar vaktbolagen
            villakvarteren och bostäderna är ordentligt larmade, och där minskar
            brottsligheten. Men invånarna i Fittja har knappast råd med samma
            privata lösningar. Regeringen har lämnat dem i händerna på den
            organiserade brottsligheten.
          </note>
          <note>
            Men det mest upprörande med Allas vårt ansvar är kanske inte
            att regeringen smiter från notan. Det mest upprörande är nog hur
            regeringen fördelar ansvaret mellan dem som begår brott och dem
            som drabbas av brott. De som följer lagen ska ändra sitt beteende,
            inte brottslingarna. Självklart är det en politik som jag inte
            kan ställa mig bakom.
          </note>
          <note>
            Jag vill ha en politik som ställer krav på dem som begår brott,
            inte på dem som drabbas.
          </note>
          <note>
            Jag vill ha 3 000 fler poliser, inte 2 000 färre.
          </note>
          <note>
            Jag vill att fler återfallsförbrytare får sitta i fängelse längre,
            men i fängelser som ger dem en chans att bli bättre, inte sämre.
          </note>
          <note>
            Jag vill bemöta ungdomsvåldet med tydliga reaktioner från samhällets
            sida, inte med den cyniska likgiltighet som råder i dag.
          </note>
          <note>
            Jag vill avskaffa vård inom socialtjänst som påföljd för unga
            brottslingar och i stället återinföra tydliga straff som står
            i proportion till brottet och som ger den dömde en chans att bryta
            med sin invanda kriminella miljö.
          </note>
          <note>
            Fru talman! Inget av detta syns i regeringens politik.
          </note>
          <note type="speaker">
            Anf. 129 KIA ANDREASSON (mp) replik:
          </note>
          <note>
            Fru talman! Det finns mycket att kommentera av det som Gun Hellsvik
            säger. Jag ska bara ta upp en sak nu och får sedan återkomma.
          </note>
          <note>
            Det gäller utredningen om misshandel mot barn i åldrarna 7-14
            år. Det är riktigt att det under 90-talet har skett en dramatisk
            ökning av polisanmälningar mot minderåriga skolelever. Men skolan
            står ju för en betydelsefull del av dessa anmälningar.
          </note>
          <note>
            Hur ska man då tolka detta? Är det så att skoleleverna har blivit
            så mycket våldsammare? Eller är det så att det förut var skolans
            sak och att det nu är polisens sak? Så är det tydligen. Men är
            grundproblemet att skolan får mindre resurser och därför lämnar
            över problemen till andra myndigheter i stället för att själv
            hantera dem? Hur ska detta lösas med fler poliser?
          </note>
          <note>
            Vad ska poliserna göra med alla dessa anmälningar mot skolelever?
            Är det där lösningen ligger?
          </note>
          <note type="speaker">
            Anf. 130 GUN HELLSVIK (m) replik:
          </note>
          <note>
            Fru talman! Kia Andreasson sätter frågetecken för om våldet verkligen
            har ökat. Men vi kan ju titta inte bara på antalet anmälda våldsbrott.
            Vi kan också titta på exempelvis Södersjukhusets statistik över
            inkomna personer som fått skador på grund av att de drabbats av
            våld. Denna statistik visar med önskvärd tydlighet att våldet
            har ökat. En viktig del i att få stopp på våldet är att man redan
            tidigt markerar att vuxenvärlden icke accepterar våld, vare sig
            bland vuxna eller unga.
          </note>
          <note type="speaker">
            Anf. 131 KIA ANDREASSON (mp) replik:
          </note>
          <note>
            Fru talman! Det var inte svaret på min fråga. Jag ville bara
            veta en sak angående anmälningar om och utredningar av misshandel
            mot 7-14-åringar, som mer än tiodubblades från 1981 till 1997
            på grund av att skolan anmäler dessa elever, vilket man inte har
            gjort tidigare. Min fråga var: Ska poliserna lösa detta problem?
          </note>
          <note type="speaker">
            Anf. 132 GUN HELLSVIK (m) replik:
          </note>
          <note>
            Fru talman! Våld ska utredas av polis och inte av någon annan.
            Även om det är en tolvåring som är drabbad av misshandel så är
            det ett brott. Det har blivit en ändrad attityd på många av våra
            skolor som till stora delar är positiv, nämligen att man där markerar
            att slagsmål i lagens mening är misshandel och därmed brott. Att
            göra en anmälan är ett sätt att tydliggöra för barnen att detta
            inte är några vardagshändelser som vi accepterar, utan ni gör
            er skyldiga till brott.
          </note>
          <note type="speaker">
            Anf. 133 ALICE ÅSTRÖM (v):
          </note>
          <note>
            Fru talman! Om man har lyssnat på debatten i kammaren här i dag
            har man fått höra en beskrivning av barns villkor i Sverige. De
            flesta barn har det bra, men det finns en grupp barn som far väldigt
            illa. Flera talare från olika partier har varit uppe och påtalat
            bristen och köerna inom barn- och ungdomspsykiatrin och bristerna
            i skolvärlden när det gäller skolkuratorer och psykologer. Detta
            har pågått under flera år.
          </note>
          <note>
            Alla är helt överens om att de här bristerna finns och att det
            finns barn som far illa.
          </note>
          <note>
            Vad har då hänt med de barn som har farit illa under de här åren?
            Jo, i många stycken kan vi se dem i dag inom kriminalvården. Eller
            också ser vi dem när de blir dömda till sluten ungdomsvård. Vi
            ser dem också när det gäller antalet brott bland unga.
          </note>
          <note>
            Fru talman! Då kan man välja två olika vägar.
          </note>
          <note>
            Man kan säga att vi tydligt ska visa att vuxenvärlden inte accepterar
            att barn begår brott och att man ska utkräva ett tydligt enskilt
            ansvar av varje ungdom.
          </note>
          <note>
            Det tycker jag fullständigt stämmer. Vuxenvärlden ska inte acceptera
            att barn begår brott. Vuxenvärlden ska inte acceptera att barn
            far illa. Vuxenvärlden måste tydligt markera när ungdomar träder
            över gränser som de inte ska. Men frågan är: Hur ska vuxenvärlden
            visa att man inte accepterar detta?
          </note>
          <note>
            Fru talman! I den moderata världen är det enda sättet att utkräva
            ansvar av enskilda ungdomar, att kunna bemöta detta och visa att
            vuxenvärlden inte accepterar det att möta det med straff. Jag
            tror inte att den utvecklingen kommer att förändra någonting.
          </note>
          <note>
            Nej, fru talman, vi ser i dag att det är tvärtom. Det är precis
            vad som har skett. Vuxenvärlden markerar tydligare och tydligare
            genom att döma unga människor till sluten ungdomsvård.
          </note>
          <note>
            När vi fattade beslut här i riksdagen om sluten ungdomsvård i
            januari 1999 sades det från regeringen och från den majoritet
            som drev igenom lagstiftningen att detta inte skulle öka repressiviteten
            mot ungdomar. Det var vårdbehovet som gällde och det var socialtjänsten
            som skulle ha det huvudsakliga ansvaret. Man räknade med att det
            skulle behövas ungefär tio platser på ungdomshem för ungdomar.
            1999 dömdes ett fyrtiotal ungdomar till fängelse varje år. Det
            var väldigt få av dem som satt inne längre än några månader. I
            dag ser vi att vi har ett sextiotal dömda. Vi vet att det är en
            sexdubbling av antalet platser. Samtidigt ser vi att det är en
            tredubbling av tiderna. I dag är den genomsnittliga domen på nio
            månader. Där ser man att repressiviteten har ökat.
          </note>
          <note>
            Ett av de stora problemen med detta är att de här domarna har
            slagit ut de ungdomar som blir tvångsomhändertagna på grund av
            lagen om vård av ungdom och deras möjligheter. I dag får de inga
            platser, i dag får de stå på kö. Risken finns att socialtjänsten,
            som tar sitt ansvar och gör ett tvångsomhändertagande av de här
            ungdomarna som redan har visat ett beteende som befogar det, inte
            heller får möjlighet att placera dem. I dag bemöter man detta
            med att säga:
          </note>
          <note>
            Nu ska vi bygga ut antalet platser. I dag ska vi satsa ännu mer
            resurser på att kunna ta dem som är dömda.
          </note>
          <note>
            Fru talman! Jag tror att det är viktigt att börja fundera på
            om det är den här utvecklingen vi vill ha.
          </note>
          <note>
            Eller ska vi i stället börja se mer på hur vi ska kunna satsa
            på de tidiga, förebyggande åtgärderna? Flertalet talare här har
            tidigare tagit upp barnpsykiatrin. Men det viktiga tycker jag
            är att titta på socialtjänsten. Det raljerades tidigare här i
            dag från talarstolen, fru talman, om att bli dömd till påföljden
            vård inom socialtjänsten. Och jag kan delvis hålla med om att
            vård inom socialtjänsten många gånger har betytt just ingenting.
            Det har varit få ingripande insatser.
          </note>
          <note>
            Då måste man ställa sig frågorna: Ska vi hitta på en annan påföljd?
            Ska vi låsa in dem i fängelse? Ska vi har mer sluten ungdomsvård?
            Eller bör vi kanske se till att socialtjänsten fungerar på det
            sätt som är menat? Är det inte den rätta vägen att se till att
            socialtjänsterna ute i kommunerna får mer resurser?
          </note>
          <note>
            T.o.m. i dag när det kommer ut mer pengar till kommunerna fortsätter
            många socialtjänster att skära ned trots detta. Tittar vi på antalet
            missbrukarplatser för ungdomar i Sverige ser man att de har skurits
            ned drastiskt under ett antal år. I stället för att man från socialtjänsten
            placerar ungdomarna på ett behandlingshem för missbrukare där
            man kanske har långa vårdtider på ett eller två år försöker man
            med öppenvård med besök på en timme tre gånger i veckan. Det kan
            inte bryta ungdomars missbruk! Detta har blivit en kostnadsfråga.
          </note>
          <note>
            När man säger att vi tydligt ska markera att vuxenvärlden inte
            accepterar att unga människor begår brott och att de måste ta
            ansvaret för sina handlingar så undrar jag: Hur ska ungdomsvärlden
            kunna acceptera att vuxenvärlden inte tar sitt ansvar och att
            vuxenvärlden faktiskt i mångt och mycket begår en psykisk och
            även en fysisk misshandel av ungdomar när man inte tidigt griper
            in och ger dem stöd och hjälp? Snarare svarar vuxenvärlden längre
            fram med att säga: Då dömer vi dig! Då låser vi in dig!
          </note>
          <note>
            Jag tycker att ansvaret måste ligga på båda håll. I
          </note>
          <note>
            dag tenderar ansvaret att mer och mer läggas över på ungdomar
            som inte har fått den hjälp som de behöver.
          </note>
          <note>
            Ansvaret läggs på den enskilde individen, som döms till sluten
            ungdomsvård.
          </note>
          <note>
            Fru talman! Från Vänsterpartiets sida sett är det det förebyggande
            arbetet som måste prioriteras. Vi måste i det akuta läget se till
            att vi får mer platser på
          </note>
          <note>
            § 12-hemmen så att LVU-fallen inte ska behöva vänta. Men den
            riktigt ekonomiska satsningen, där man ska lägga krutet, är de
            åtgärder som ska göras innan det ens behöver bli ett LVU, innan
            vi ska behöva döma till sluten ungdomsvård. Vi får inte hamna
            i fällan att vi för att möta den kris som finns och det som har
            skapats under krisåren lägger alla resurserna på den repressiva
            biten. Vi ska lägga dem på den brottsförebyggande biten.
          </note>
          <note type="speaker">
            Anf. 134 RAGNWI MARCELIND (kd) replik:
          </note>
          <note>
            Fru talman! Alice Åström har i sitt anförande här mycket tydligt
            klargjort att hon inte tror så väldigt mycket på institutionsvård
            utan på tidiga åtgärder som i huvudsak ska ske utifrån socialtjänstens
            intentioner.
          </note>
          <note>
            Jag skulle vilja ställa ett par frågor till Alice
          </note>
          <note>
            Åström. Har Alice Åström, i sitt samarbete med regeringen, framfört
            någon strategi eller lagt fram någon handlingsplan för hur vi
            ska möta den alltmer ökande ungdomskriminalitet i allt lägre åldrar?
            Har hon, i de kommuner där hennes parti ofta sitter i en majoritetsposition,
            lagt fram några förslag som kan förstärka socialnämndens möjligheter
            att utöka antalet platser inom LVU? Har Alice Åström tagit något
            initiativ till att lägga fram ett betänkande som tar det helhetsgrepp
            som Alice Åström efterlyser när det gäller unga lagöverträdare?
          </note>
          <note type="speaker">
            Anf. 135 ALICE ÅSTRÖM (v) replik:
          </note>
          <note>
            Fru talman! Det är självklart att jag diskuterar de här frågorna
            tillsammans med Socialdemokraterna och Miljöpartiet. Däremot har
            Vänsterpartiet inte lagt fram en handlingsplan över hur det exakt
            ska vara.
          </note>
          <note>
            Dessutom driver jag här i riksdagen, i samarbetet i mitt eget
            parti och i kommunen där jag sitter i fullmäktige förslag till
            hur man ska förstärka socialtjänsten. Jag har försökt att ta initiativ
            i kommunen och förmå våra kommunalpolitiker till att satsa på
            längre behandlingar som ger ett bättre resultat på sikt i stället
            för korta behandlingar i öppenvården.
          </note>
          <note>
            De här frågorna kommer att debatteras på många håll. Jag kommer
            att fortsätta att lyfta fram dem i samarbetet och i utskottet
            där många av oss har gemensamma ståndpunkter i de här frågorna.
          </note>
          <note type="speaker">
            Anf. 136 RAGNWI MARCELIND (kd) replik:
          </note>
          <note>
            Fru talman! Jag har tittat på protokoll från tidigare debatter
            där vi har debatterat just ungdomspolitik, och jag kan bekräfta
            att Alice Åström faktiskt har drivit de här frågorna. Därför är
            det lite förvånande att
          </note>
          <note>
            Alice Åström gång på gång kritiserar oppositionen för att vi
            inte lyckas komma med några bra förslag, enligt Alice Åström,
            samtidigt som hon själv inte kan få gehör för de förslag som hon
            själv driver. Vi kan gång på gång se i våra hemkommuner hur Vänsterpartiet,
            tillsammans med Socialdemokraterna, faktiskt skär ned på resurser
            till socialtjänsten. Den skulle ju kunna stå för den första förebyggande
            insatsen som
          </note>
          <note>
            Alice Åström talar så gott om och som hon tycker är det primära
            och det viktigaste förebyggande arbetet.
          </note>
          <note type="speaker">
            Anf. 137 ALICE ÅSTRÖM (v) replik:
          </note>
          <note>
            Fru talman! Jag tycker att det är lite synd att
          </note>
          <note>
            Ragnwi Marcelind inte lyssnade på hela mitt anförande. En hel
            del av det var ju också en kritik mot regeringen och den majoritet
            som fattade beslutet om sluten ungdomsvård och mot att man valde
            att lägga pengar på det i stället för att lägga dem på det förebyggande
            arbetet. Vänsterpartiet var det enda partiet som var emot detta.
            Jag är fortfarande lika kritisk mot regeringen i den här frågan.
          </note>
          <note>
            Sedan hoppas jag att Ragnwi Marcelind fortsätter att lyfta fram
            den här debatten när vänsterpartister ute i kommunerna vill dra
            ned på detta. Jag tycker att det är oerhört viktigt att göra det
            eftersom vi i dag så tydligt kan se konsekvenserna av att gå den
            vägen.
          </note>
          <note>
            Jag driver detta i mitt eget parti. Jag försöker att få mitt
            eget parti att göra så mycket som möjligt här. Jag hoppas också
            att alla andra partier gör detsamma.
          </note>
          <note type="speaker">
            Anf. 138 GUN HELLSVIK (m) replik:
          </note>
          <note>
            Fru talman! Alice Åström och jag är båda föräldrar. Att jag säger
            detta beror på att min syn på kriminalpolitiken bygger väldigt
            mycket på min syn på uppfostran. Jag ser bl.a. reaktionen vid
            brott som en form av uppfostran. Om mitt barn hade förstört något
            för en kamrat hade det för mig varit självklart att göra två saker.
            Det ena hade varit att säga till honom att vi skulle ta av hans
            veckopeng för att ersätta det han hade förstört. Det andra hade
            varit att jag skulle ha haft ett allvarligt samtal med min son
            och försökt att förklara för honom vad det innebär att angripa
            en medmänniska.
          </note>
          <note>
            Jag skulle gärna vilja höra Alice Åströms syn på denna metod
            att reagera mot ett icke acceptabelt beteende.
          </note>
          <note type="speaker">
            Anf. 139 ALICE ÅSTRÖM (v) replik:
          </note>
          <note>
            Fru talman! Jag har självfallet ingen annan åsikt än att det
            här är det allra bästa sättet att bemöta detta.
          </note>
          <note>
            Det är så nästan alla föräldrar bemöter den här typen av handlingar
            från sina barn. Jag tror i och för sig att det behövs mycket mer
            av detta i samhället för övrigt.
          </note>
          <note>
            Men det finns ju medlingsprojekt osv.
          </note>
          <note>
            Fru talman! Jag har varit fosterförälder också och haft hand
            om barn med en helt annan bakgrund och helt andra möjligheter
            att leva ut vad som är rätt och fel. De fosterbarnen har haft
            en helt annat beteende.
          </note>
          <note>
            Det är en lång process att jobba med detta. Jag tror inte att
            det är så enkelt att man kan säga att så här kan man göra med
            alla barn och så här fungerar det. Det beror också på vilken bakgrund
            och uppväxt och vilka möjligheter man har. Vi måste kunna möta
            detta på bred front och på olika sätt.
          </note>
          <note type="speaker">
            Anf. 140 GUN HELLSVIK (m) replik:
          </note>
          <note>
            Fru talman! Jag uppfattar ändå att Alice Åström tycker att det
            är korrekt att reagera på något för barnet förståeligt sätt som
            innebär en negativ effekt samtidigt som man försöker få barnet
            att förstå varför man inte ska bete sig på ett visst sätt. Då
            kan jag inte få in i mitt huvud varför Alice Åström kritiserar
            den moderata politiken. Den går just ut på att med utgångspunkt
            i den som gör sig skyldig till det felaktiga beteendet, det icke
            acceptabla beteendet, finna rätt former av reaktioner, nämligen
            den negativa delen, som är ett straff, och den påverkande delen.
          </note>
          <note type="speaker">
            Anf. 141 ALICE ÅSTRÖM (v) replik:
          </note>
          <note>
            Fru talman! Man kan tycka väldigt olika om detta.
          </note>
          <note>
            Jag kan också tänka mig att föräldrar reagerar olika.
          </note>
          <note>
            Det finns de som säger: Dessutom kommer du att få utegångsförbud
            i två månader. Du får inte gå ut och träffa dina kamrater osv.
            Det här ska vara ett tydligt straff för vad du har gjort.
          </note>
          <note>
            Andra möter barnet i exakt den situationen för att ta konsekvenserna
            och lösa detta.
          </note>
          <note>
            Jag tror att vi är helt överens om att det behövs en reaktion
            och att man behöver lära sig att ta ansvar.
          </note>
          <note>
            Men det behöver inte alltid innebära att man utkräver straff.
            Det är barnets möjligheter och förutsättningar, som jag tidigare
            sade är så väldigt olika, som måste kunna vara avgörande för vilken
            åtgärd man vidtar.
          </note>
          <note>
            Det är därför vi i Vänsterpartiet anser att det är socialtjänsten
            som kan göra den här bedömningen och som ska göra den. Det ska
            inte finnas tydliga bestämda straffsatser som inte tar hänsyn
            till olikheterna.
          </note>
          <note type="speaker">
            Anf. 142 GUNNEL WALLIN (c) replik:
          </note>
          <note>
            Fru talman! Alice Åström sade att vuxenvärlden måste ta sitt
            ansvar. Vi som sitter här i riksdagen är ju alla vuxna. Vi måste
            ta vårt ansvar. Man måste se problemen ur alla perspektiv, både
            kortsiktiga och långsiktiga. Det tar tid innan förebyggande arbete
            får genomslag. Det måste alltså till resurser akut inom rättsorganisationen,
            och det måste finnas möjligheter inom kommunen. Det här måste
            angripas på bred front. Det hoppas jag att Alice Åström instämmer
            i.
          </note>
          <note type="speaker">
            Anf. 143 ALICE ÅSTRÖM (v) replik:
          </note>
          <note>
            Fru talman! Jag instämmer helt och hållet i det.
          </note>
          <note>
            Jag önskar att den ekonomiska situationen hade varit sådan att
            vi hade kunnat lägga hur mycket pengar som helst på att lösa den
            akuta krisen och hur mycket pengar som helst på det förebyggande
            arbetet ute i kommunernas socialtjänster. Tyvärr är ju verkligheten
            sådan att det bara finns ett visst antal kronor.
          </note>
          <note>
            Därmed måste vi hela tiden göra en avvägning av hur mycket pengar
            som ska läggas på att lösa det akuta och hur mycket pengar som
            ska avsättas för att vi inte ständigt ska behöva ta hand om akuta
            problem.
          </note>
          <note>
            Jag är helt överens om att vi måste se detta från både hållen.
            Vi måste hela tiden göra en avvägning.
          </note>
          <note type="speaker">
            Anf. 144 RAGNWI MARCELIND (kd):
          </note>
          <note>
            Fru talman! Det är torsdagskväll strax före stängningsdags på
            NK. Två pojkar, 8 och 9 år gamla, blir upptäckta då de snattar.
            Bevakningspersonal tar med pojkarna till förhörsrummet dit polis
            anländer. Förhör hålls, och uppgifter om namn och ålder uppges
            i en rapport. Polisen ställer frågor men får inga svar. Förmodligen
            har de unga pojkarna snattat på uppdrag, med tanke på de saker
            de tagit. Föremålen är knappast något som två så unga skulle ha
            glädje av eller användning för. Polisen försöker vara sträng för
            att få en reaktion från pojkarna, men de visar enbart en tyst
            ogenomtränglig attityd. När förhöret är avslutat skjutsar polisen
            hem de båda pojkarna. Den ena pojkens föräldrar är inte hemma,
            och pojken vet inte var de är.
          </note>
          <note>
            Den andre pojkens föräldrar reagerar lite chockartat med ilska
            och undrar varför polisen ska lägga sig i och skjutsa hem deras
            pojke.
          </note>
          <note>
            Det här är en sann berättelse. Jag var själv med de patrullerande
            poliserna.
          </note>
          <note>
            Brottsförebyggande rådets rapporter visar att minderårigas brottslighet
            har ökat kraftigt under 90-talet.
          </note>
          <note>
            Samtidigt har antalet brott som klarats upp genom att ärendet
            lagts ned på grund av att den skäligen misstänkte var under 15
            år också ökat med 25 %. BRÅ:s rapport visar att var fjärde person
            som under 1999
          </note>
          <note>
            ägnade sig åt rån i Stockholm eller Malmö var under
          </note>
          <note>
            15 år.
          </note>
          <note>
            Förre justitieministern Laila Freivalds uttalade sig i Dagens
            Nyheter den 24 maj i somras och sa följande:
          </note>
          <note>
            "Diskussionen handlar för mycket om vad vi ska göra med 17-åringarna,
            men de är sällan förstagångsförbrytare. Diskussionen borde i stället
            handla om
          </note>
          <note>
            11-15-åringarna, vad görs för dem?"
          </note>
          <note>
            Freivalds hade själv inget svar på den frågan. Det skulle vara
            intressant att här i dag höra vad justitieminister Tomas Bodström
            har för planer för att komma till rätta med den alltmer ökande
            brottsligheten bland den här kategorin så unga - barn skulle jag
            vilja kalla dem.
          </note>
          <note>
            Jag tror att det är här debatten måste börja i dag.
          </note>
          <note>
            Vilka förebyggande åtgärder satsar vi på för att motverka att
            alltfler mycket unga hamnar i kriminalitet?
          </note>
          <note>
            Ofta handlar debatten om hur man ska förhindra människor från
            att begå brottsliga handlingar, antingen genom fler poliser, hårdare
            straff eller genom att göra det så svårt som möjligt att begå
            brott. Mycket av brottsligheten kan byggas bort. Inbrott i bilar
            kan t.ex. förebyggas. Men det räcker inte, om vi inte kan lyckas
            i arbetet med att förändra människors värderingarna och attityder.
          </note>
          <note>
            I det brottsförebyggande arbetet har familjen stor betydelse.
            Vuxnas närvaro, mer tid för barnen, som vi kristdemokrater förespråkar,
            skapar reella möjligheter att bygga goda relationer mellan vuxna
            och barn.
          </note>
          <note>
            Skolan har en stor betydelse då det gäller arbetet med värderingar
            och värdegrunden. Därför har vi kristdemokrater gång på gång betonat
            vikten av att skolan inte får vara värdeneutral. Skolan har ett
            ansvar att ta upp de etiska samtalen och måste tidigt markera
            gränser för vad som är tillåtet och inte tillåtet. Det här har
            aktualiserats mer än någonsin i mobbningsdebatten.
          </note>
          <note>
            Fru talman! En återkommande fråga är hur samhället ska reagera
            på ungdomars brottslighet. Hur ska påföljdssystemet se ut? Historiskt
            har möjligheten att leda bort unga lagöverträdare från rättsprocessen,
            exempelvis genom åtalsunderlåtelse, varit ganska stor. Det är
            samtidigt viktigt att en ung människa som har begått exempelvis
            ett rån ska veta att samhället ser allvarligt på det här, oavsett
            gärningsmannens ålder.
          </note>
          <note>
            Vi menar att tidiga insatser, samverkan mellan barnavårdscentral,
            dagis, förskola, skola, föräldrar och socialtjänst måste utvecklas.
          </note>
          <note>
            Den sista tiden har vi fått ta del av kritik riktad till olika
            kommuners socialtjänst. Ungdomar som dömts till LVU, lagen om
            vård av unga, får sättas upp på en väntelista för att få en plats
            på en institution. Under tiden har ungdomarna fått bo hemma i
            en miljö som har varit fylld av kriminalitet, där föräldrarna
            har en kriminell bakgrund.
          </note>
          <note>
            I andra kommuner är polisen starkt kritisk till att unga fortsätter
            att begå brott efter brott utan att socialtjänsten griper in.
            Man menar att kommunerna helt enkelt låter de unga fortsätta sitt
            destruktiva liv och därmed väntar på att en eventuell dom enligt
            LSU, lagen om sluten ungdomsvård, ska falla. Då är det inte längre
            kommunens betalningsansvar, utan det är statens.
          </note>
          <note>
            Ingen av oss vill tro att det här är möjligt. Men när man tittar
            på statistik från Statens institutionsstyrelse visar det sig att
            under 1999 valde socialtjänsten endast i ett fall att fortsätta
            vården enligt LVU efter avslutad verkställighet av LSU, detta
            trots att det framgår i förarbetena till LSU att de unga ska beredas
            fortsatt vård enligt LVU efter verkställigheten.
          </note>
          <note>
            Av 38 frigivna i juni 2000 hade socialtjänsten valt att fortsätta
            behandling enligt LVU i enbart fem fall.
          </note>
          <note>
            Jag skulle gärna vilja fråga justitieministern vad han har för
            synpunkter på det här. Hur ska vi kunna möta behovet av fler platser
            inom LVU och LSU, och hur ska vi i besparingstider i kommunerna
            få dem att ta sitt fulla ansvar för de ungas vårdbehov?
          </note>
          <note>
            Jag skulle också vilja fråga, nu när vi har en konstant ökning
            av antalet LSU-domar: Hur ska SiS klara av att ge en kvalitativt
            god vård för LVU-ungdomar då vi upplever att LSU pressar ut LVU
            i periferin och att vårdtänkandet, precis som Alice var inne på,
            ersätts av straff- och säkerhetstänkandet?
          </note>
          <note>
            Fru talman! Brottsligheten har krupit in i vars och en vardag.
            Alltfler unga hamnar i brottslighet. Det är oerhört allvarliga
            signaler till hela vuxenvärlden - till föräldrar, till politiker.
          </note>
          <note>
            Självklart måste barns och ungdomars kriminalitet tas på största
            allvar. Oavsett utvecklingen framöver måste samhället och vi som
            beslutsfattare utveckla bärkraftiga strategier för att effektivt
            begränsa och motverka att alltfler unga hamnar i en kriminell
            bana.
          </note>
          <note>
            Här ska vi, precis som Alice har varit inne på, arbeta förebyggande
            med tidiga insatser. Men hur ska vi skapa de resurserna, de möjligheterna,
            den beredskapen för att klara av att alltfler så unga människor
            faktiskt påbörjar sin brottsliga bana även om det börjar med ett
            snatteri på NK?
          </note>
          <note type="speaker">
            Anf. 145 MORGAN JOHANSSON (s) replik:
          </note>
          <note>
            Fru talman! Jag tycker kanske att vi börjar nå en gräns för hur
            borgerligheten får svartmåla svenska ungdomar. Det är tillräckligt
            nu under den här debatten, tycker jag.
          </note>
          <note>
            BRÅ:s rapporter åberopas. Då ställer jag frågan:
          </note>
          <note>
            Vilka källor till den dramatiskt ökade kriminaliteten bland ungdomar
            har Ragnwi Marcelind?
          </note>
          <note>
            Jag har en rapport från Brottsförebyggande rådet från i våras.
            Det är en enkätundersökning bland 6 000
          </note>
          <note>
            ungdomar - elever, 15 år. Jag kan läsa högt ur slutsatsen:
          </note>
          <note>
            En bedömning är att det totalt sett skett en viss minskning i
            brottsligheten bland eleverna i förhållande till 1995.
          </note>
          <note>
            Det är alltså resultatet av den enkätundersökningen. Vad man
            sett på är bl.a. våld, skadegörelse och stölder. Där statistiken
            alldeles tydligt har gått ned är när det gäller skadegörelse och
            vandalism. Det som
          </note>
          <note>
            Ragnwi Marcelind själv tog upp, snatterierna, har också enligt
            den här enkätundersökningen minskat.
          </note>
          <note>
            Min fråga till Ragnewi Marcelind är: Vilka källor har hon när
            hon uttalar sig så tvärsäkert?
          </note>
          <note>
            Min slutfråga är: När tänker kristdemokraterna bedriva politik
            på forskning och fakta i stället för att svartmåla och exploatera
            kvällstidningsmyter?
          </note>
          <note type="speaker">
            Anf. 146 RAGNWI MARCELIND (kd) replik:
          </note>
          <note>
            Fru talman! Det första jag ska svara är att samma enkätundersökning
            visade, Morgan Johansson, att inte mindre än 65 % av niondeklassarna
            svarade att de hade utfört en brottslig handling under föregående
            år. Tycker inte Morgan Johansson att det är en alarmerande siffra
            för Morgan Johansson som BRÅ:s ordförande och som politiker, så
            vet inte jag vad som skulle vara alarmerande.
          </note>
          <note>
            Dessutom har BRÅ självt kommit med en rapport där man tydligt
            klargör att rån mellan ungdomar fördubblades 1999. Under första
            halvåret 1999 utfördes lika många rån av ungdomar som under hela
            1998.
          </note>
          <note>
            Att slå ut statistiken och säga att brottsligheten totalt sett
            minskar är i och för sig väldigt positivt och uppmuntrande för
            oss, och det ska vi ta till oss. Men man kan heller inte förneka
            allvaret i att 65 % av niondeklassarna under 1999 ansåg att de
            själva hade utfört en brottslig handling.
          </note>
          <note type="speaker">
            Anf. 147 MORGAN JOHANSSON (s) replik:
          </note>
          <note>
            Fru talman! Poängen är att den tendens som
          </note>
          <note>
            Ragnwi Marcelind har drivit hela sitt anförande på inte återfinns
            i rapporten.
          </note>
          <note>
            När det gäller de siffror som nämns om brottsliga handlingar
            vill jag påminna Ragnwi Marcelind om att även att palla äpplen
            är en brottslig handling. När jag var tio tolv eller femton år
            hände det kanske att jag också gjorde sådant. Då hade jag uppgivit
            i enkäten att jag hade begått en sådan handling.
          </note>
          <note>
            Man måste skilja på äpplen och päron.
          </note>
          <note>
            Problemet med Kristdemokraterna är att ni i er grundsyn aldrig
            har förstått att det behövs både ett starkt samhälle och starka
            familjer för att man ska klara de här frågorna. Där familjen är
            svag måste samhället vara starkt.
          </note>
          <note>
            Problemet med Kristdemokraterna är att man på punkt efter punkt
            ute i kommunerna skär ned på samhället. Det gäller socialtjänsten,
            fritidssektorn och kulturen. Det gäller allt där ni står bakom
            Moderaternas skattesänkningsambitioner. Det går aldrig ihop för
            Ragnwi Marcelind hur hon än försöker rida på kvällstidningsmyterna.
          </note>
          <note type="speaker">
            Anf. 148 RAGNWI MARCELIND (kd) replik:
          </note>
          <note>
            Fru talman! Jag rider inte på några kvällstidningsmyter. Jag
            rider på den statistik som BRÅ och
          </note>
          <note>
            BRÅ:s ordförande, Morgan Johansson, borde ha bättre kunskap om.
            Ni har själva i rapporten tagit fram siffror som visar att rån
            mellan ungdomar fördubblades under 1999. Jag tror att rapporten
            heter
          </note>
          <note>
            Rån mellan ungdomar.
          </note>
          <note>
            Morgan Johansson säger att vi i våra kommuner drar in på resurser
            för insatser för socialtjänst. Det är ju ändå Socialdemokraterna
            som är i majoritet i de flesta svenska kommuner. När det gäller
            statsbudgeten avsatte Kristdemokraterna 3 miljarder mer än regeringen
            till kommunerna just för att kunna stärka sådana här områden.
          </note>
          <note>
            Jag skulle nog vilja påstå att det är Morgan Johansson som är
            ute och cyklar i det här avseendet.
          </note>
          <note>
            Ska vi inte kunna diskutera ungdomskriminaliteten på ett värdigt
            sätt här i kammaren när det är allvar att hitta förebyggande insatser
            för att stoppa den utveckling vi ser i dag? Det gör mig orolig,
            herr ordförande i BRÅ.
          </note>
          <note type="speaker">
            Anf. 149 ALICE ÅSTRÖM (v) replik:
          </note>
          <note>
            Fru talman! Jag vill ta upp ett par saker.
          </note>
          <note>
            När det gäller LSU, lagen om sluten ungdomsvård, var ju Kristdemokraterna
            positiva när vi fattade beslutet. Från kristdemokratiskt håll
            betonade man väldigt tydligt i debatten att det inte skulle öka
            repressiviteten. Det skulle inte innebära att fler ungdomar än
            de som dömdes till fängelse skulle hamna inom LSU.
          </note>
          <note>
            I dag är det tydligt att även om det skulle vara samma kriterier
            som om man skulle dömas till fängelse eller sluten ungdomsvård,
            har det förändrats.
          </note>
          <note>
            Man säger att synnerliga skäl betyder delvis någonting annat
            nu än för två år sedan, annars skulle inte ökningen vara så stor.
          </note>
          <note>
            En rådman vid en tingsrätt i Sollentuna säger att det är lättare
            att döma någon till sluten ungdomsvård än till fängelse.
          </note>
          <note>
            Kristdemokraterna var ju tydliga i debatten. Hur ser man från
            kristdemokratiskt håll på detta? Behöver man se över lagen igen
            och faktiskt strama upp den så att den inte blir ökat repressiv,
            eller tycker Kristdemokraterna att utvecklingen har varit bra?
          </note>
          <note type="speaker">
            Anf. 150 RAGNWI MARCELIND (kd) replik:
          </note>
          <note>
            Fru talman! Alice Åström och jag sitter i riksåklagarens nämnd.
            Där har vi diskuterat frågan att det ute i landet faktiskt ser
            ut som om domstolarna har dömt litet godtyckligt utifrån den här
            lagen. Jag och Kristdemokraterna tycker att det är oerhört viktigt
            att lagen ses över.
          </note>
          <note>
            Jag tycker också att det är viktigt att se över hur vårdinnehållet
            ser ut i lagen om sluten ungdomsvård, så att det verkligen är
            ett vårdinnehåll. Det vi var kritiska till när det gäller att
            unga hamnar på fängelse var just att det blir förvaring i stället
            för rehabilitering.
          </note>
          <note>
            Vi strider fortfarande för att unga människor ska få hjälp och
            stöd så tidigt som möjligt, och att man ska få hjälp från barnsben
            för att inte hamna fel. Men när man har hamnat fel, och det har
            gått snett, behöver man samhällets insatser för att komma till
            rätta, precis som Morgan Johansson sade tidigare.
          </note>
          <note type="speaker">
            Anf. 151 ALICE ÅSTRÖM (v) replik:
          </note>
          <note>
            Fru talman! Jag hoppas att vi gemensamt kan driva igenom att
            man ser över detta så att vi inte får den ökade repressiviteten.
          </note>
          <note>
            Jag vill också lyfta fram det som Ragnwi Marcelind sade, nämligen
            att det behövs en etisk debatt i skolan och bland ungdomar när
            det gäller normer och regler.
          </note>
          <note>
            Jag tycker att det vore viktigt att ha en etisk debatt bland
            vuxna. Ett tydligt exempel kan jag ge som har haft fosterbarn.
            Många föräldrar till klasskamrater till dessa barn säger till
            sina barn: Ni ska inte umgås med de där barnen, för då kan ni
            råka illa ut.
          </note>
          <note>
            Jag tycker att vi behöver ha en etisk debatt om hur dessa barn
            ska ha en möjlighet att komma tillbaka, och inte bara föra den
            etiska debatten hos ungdomen.
          </note>
          <note>
            Så till frågan om ungdomar som begår en brottslig handling. Jag
            tror att om vi skulle fråga den vuxna befolkningen i Sverige hur
            många som någon gång hade begått ett brott - t.ex. kört bil för
            fort - tror jag att vi skulle få en siffra som är betydligt högre
            än hos ungdomen. Det innebär ju inte att alla svenskar är kriminella.
          </note>
          <note type="speaker">
            Anf. 152 RAGNWI MARCELIND (kd) replik:
          </note>
          <note>
            Fru talman! Jag delar fullständigt Alice Åströms uppfattning
            att det är viktigt att förändra det etiska tänkandet också hos
            vuxna.
          </note>
          <note>
            För att vi ska få framtidens vuxna att tänka på ett medmänskligt
            sätt måste de normerna och värderingarna läggas hos den unge redan
            i dag.
          </note>
          <note>
            Jag har själv arbetat med familjehem och vet vad det innebär
            att fostra barn som haft det väldigt svårt i sin uppväxt.
          </note>
          <note>
            Det vi arbetar för är ju förebyggande insatser. Vi vill inte
            säga att svenska ungdomar är sämre än några andra ungdomar, men
            för att vi i framtiden inte ska få alltfler unga med en brottslig
            karriär är det nu vi måste bromsa och sätta in åtgärder i förebyggande
            insatser.
          </note>
          <note>
            Om vi alla är överens om det, både från regeringshåll och från
            Vänsterpartiet och Miljöpartiet, vore det väl fantastiskt om den
            här debatten kunde leda till gemensamma ansträngningar för att
            skapa en god miljö för den uppväxande generationen.
          </note>
          <note type="speaker">
            Anf. 153 GUNNEL WALLIN (c):
          </note>
          <note>
            Fru talman! Varför hamnar människor på den kriminella vägen?
            Är det en slump, eller vad är det som ligger bakom?
          </note>
          <note>
            Alla är vi olika, och det finns delar av levnadsbanan där individen
            utsätts för påfrestningar eller frestelser. Då är det viktigt
            att ha styrka, normer och regler att lita sig till och falla tillbaka
            på.
          </note>
          <note>
            Barnens första medvetande om regler och normer måste ges i familjen.
            Klarar inte familjen detta måste samhället ge det kompletterande
            stödet. Barn behöver vuxenkontakt. Barn behöver goda förebilder.
          </note>
          <note>
            På den fortsatta levnadsbanan måste detta kompletteras med värderingar
            från en skola som har tillgång till fler vuxna. Det är utifrån
            detta perspektiv vi måste angripa den ökande kriminella verksamhet
            som unga utför. Det hjälper inte att slå den som redan ligger,
            eller att öka tvångsåtgärderna.
          </note>
          <note>
            Personalen på kvinnofängelset berättade vid ett besök att de
            kan se nästa generation på anstalten som ärvt mycket av den sociala
            miljön.
          </note>
          <note>
            Detta tycker jag stämmer till eftertanke.
          </note>
          <note>
            Centerpartiet vill satsa på familjen och dess möjligheter att
            välja utifrån sin egen situation. Vi anser också att samhällets
            reaktion på ungdomsbrott måste präglas av snabbhet och fast och
            konsekvent agerande. Därför är det bra att vi har tidsgränserna
            på sex veckor för förundersökningen och 14 dagar för lagföringsprocessen.
            Det fungerar bra på de flesta ställen.
          </note>
          <note>
            Samhället ser inte mellan fingrarna längre när det gäller brott.
            Det har också sagts här. Det är fler som anmäler - både de utsatta,
            deras föräldrar och, inte minst, skolorna.
          </note>
          <note>
            Att brott ska utredas där ungdomarna bor, tycker jag är bra,
            liksom att det finns särskilda ungdomsutredare inom polisen. Men
            de behöver ett starkare samarbete med kommunernas socialsekreterare.
            Där är det tyvärr en väldigt stor omsättning. Det är ett tufft
            arbetsklimat.
          </note>
          <note>
            Det behövs bättre information om det svenska rättssamhället bland
            invandrargrupper. På samma sätt behövs det större kunskap om olika
            kulturer bland de rättsvårdande myndigheterna. Det kan vi se exempel
            på från Göteborg, där det har fungerat mycket bra.
          </note>
          <note>
            De gängbildningar som nu blir alltfler är oroande.
          </note>
          <note>
            Man använder allt råare metoder. Mord förekommer allt oftare.
            Knivar och handeldvapen blir allt vanligare. Man är nu i de kriminella
            gängen försedd med skyddsvästar, och man använder EU-mopeder för
            att bedriva brottslighet nattetid. Detta måste stävjas och stoppas.
          </note>
          <note>
            Centerpartiet förstärker resurserna till rättsväsendet, och de
            behövs. Jag sade tidigare att vi måste ingripa akut på flera nivåer.
          </note>
          <note>
            Fler ungdomar döms, och sanktionerna är allvarligare. Jag kan
            vad gäller mål mot tonåringar nämna att man t.ex. i Skövde har
            ett sådant mål i veckan. Det handlar mest om misshandel och stölder
            av mobiltelefoner. Vid rån tvingar man till sig mobiltelefon,
            busskort, pengar och märkeskläder. Det är ofta fråga om brott
            mot yngre ungdomar.
          </note>
          <note>
            Centerpartiet ser med oro på ökningen av antalet ungdomsrån.
            Dessa har tidigare bara förekommit i storstadsområdena, men de
            sprider sig nu snabbt och starkt ut i landet. Det har satts in
            vissa åtgärder, men de är inte tillräckliga. Poliserna säger själva
            att de inte räcker till.
          </note>
          <note>
            Man kunde i radion i söndags höra att ungdomar i domstol inte
            tar förhandlingarna där på allvar. De förstår inte riktigt vikten
            av att tala sanning inför domstol under ed. De rättar sig mer
            efter kompisarna än efter domstolen. De vill i domstolen gärna
            spela apa inför sina kompisar. Jag tycker att också detta är viktiga
            frågor, som vi bör arbeta vidare med. Vi bör fundera över om man
            kan använda andra handläggningsmetoder. Här har tidigare nämnts
            strafföreläggande, åtalsunderlåtelse och medling vid brott. Jag
            tror att det är viktigt att man ser sig om efter nya möjligheter.
          </note>
          <note>
            Vi vet att mycket av kriminaliteten direkt eller indirekt är
            orsakad av narkotika. Det måste här göras kraftsatsningar. Narkotikakommissionen,
            som i dagarna ska lägga fram sin rapport, säger att den svenska
            narkotikapolitiken har misslyckats. Den för också fram ett krav
            att alla ungdomar och föräldrar ska ha tillgång till lokal rådgivningsverksamhet
            i drogfrågor.
          </note>
          <note>
            Det saknas kunskap om och resurser för att nå barn och ungdomar
            med knarkproblem. Skolan är den viktigaste arenan för drogprevention,
            eftersom det inom den finns möjligheter att nå alla kategorier
            av ungdomar.
          </note>
          <note>
            Många undomar anser att knarkare är sådana som injicerar narkotiska
            preparat. Däremot anser många av dem det vara okej att bruka rökheroin,
            ecstasy, som sprids mycket snabbt ned i allt lägre åldrar, och
            andra liknande droger. Detta är en mycket farlig utveckling, som
            måste stoppas.
          </note>
          <note>
            Jag vill också lyfta fram situationen på ungdomshemmen, som har
            varit uppe i debatten här. Vi vet att det är fullt på dem. Jag
            har gjort ett besök på ungdomshemmet Råby i Lund, som har sex
            platser för sluten ungdomsvård. De uppgifter som jag fick där
            har följt mig. Nästan ingen av de intagna har godkänt grundskolebetyg.
            De har svårt med känslomässiga kontakter. De känner sig inte bekräftade
            och har inget eller litet förtroende för samhället, för föräldrarna
            och för andra vuxna. De är ovana vid att prata om känslor.
          </note>
          <note>
            Man framhöll i Lund att det är viktigt med bemötandet, att de
            intagna tas på allvar och blir respekterade som människor. På
            den slutna avdelningen sade man att det är särskilt viktigt att
            bearbeta känslor, att ha små enheter och en vuxen ständigt närvarande.
            Det är också en trend att där se alltfler flickor, som har en
            helt annan problembild än tidigare klienter.
          </note>
          <note>
            Jag mötte en pojke i 16-17-årsåldern, stor och välväxt. Han hade
            varit på den slutna enheten sedan den öppnades, dvs. under ett
            och ett halvt år. Han hade under den tiden inte haft någon permission
            utan kunde bara komma ut på den lilla rastgården.
          </note>
          <note>
            Jag har ställt mig flera frågor i detta sammanhang.
          </note>
          <note>
            Hur ser bilden ut historiskt för denna kille, och hur ser hans
            framtidsbild ut?
          </note>
          <note>
            Man blir glad när man ser Hjällboskolan i Göteborg visa vägen.
            Där bedrivs en mentorverksamhet för elever som det gått snett
            för. Under mentorskapet ska ungdomar på glid hamna rätt igen.
            Jag tror att vi kan lösa en del av det här problemet genom att
            ha fler vuxna i skolan. Det gäller ungdomar som om och om igen
            har blivit svikna.
          </note>
          <note type="speaker">
            Anf. 154 GUN HELLSVIK (m) replik:
          </note>
          <note>
            Fru talman! Gunnel Wallin talar om vikten av snabbhet och tydlighet,
            som vi är så överens om. I
          </note>
          <note>
            början av 90-talet var alla partier överens om åtgärder som behövde
            vidtas för att komma till rätta med ungdomars kriminalitet. Den
            borgerliga regeringen arbetade fram en proposition, som tyvärr
            drogs tillbaka av den nytillträdda socialdemokratiska regeringen
            1994.
          </note>
          <note>
            Sedan dess har inget hänt.
          </note>
          <note>
            Men i dag har det, medan vi har talat om barns och ungdomars
            möjligheter, hänt något förskräckligt, något som vi aldrig trodde
            skulle hända. En 16-årig pojke har mördats på en svensk skola,
            och vi talar om barns och ungdomars möjligheter. Det är dags för
            oss att gå tillbaka till den enighet som vi hade i början av
          </note>
          <note>
            90-talet och plocka fram de förslag som den socialdemokratiska
            regeringen tyvärr drog tillbaka, trots att den hade stött dem
            tidigare.
          </note>
          <note type="speaker">
            Anf. 155 GUNNEL WALLIN (c) replik:
          </note>
          <note>
            Fru talman! Om detta kan jag bara säga att jag tycker att det
            är viktigt med alla samlade kraftåtgärder för att komma till rätta
            med dessa viktiga frågor.
          </note>
          <note>
            Det finns många barn och ungdomar som mår dåligt, och det måste,
            som jag sade i det tidigare replikskiftet, sättas in åtgärder
            på alla nivåer för att vi ska klara den här situationen.
          </note>
          <note type="speaker">
            Anf. 156 ALICE ÅSTRÖM (v) replik:
          </note>
          <note>
            Fru talman! Jag har samma korta fråga som jag ställde till Ragnwi
            Marcelind om lagen om sluten ungdomsvård. Bakom den stod också
            Centerpartiet, men därifrån framhölls väldigt tydligt att den
            inte skulle öka repressiviteten utan bara skulle gälla den kategori
            som dömts till fängelse.
          </note>
          <note>
            Det har nu visat sig att den bilden har förskjutits och att man
            nu faktiskt mycket lättare dömer ungdomar till sluten ungdomsvård
            än tidigare till fängelse.
          </note>
          <note>
            Tycker Centerpartiet att det här är en bra utveckling, eller
            är man beredd att stå fast vid det som man sade när lagstiftningen
            infördes? Är man beredd att se över denna och vidta förändringar?
          </note>
          <note type="speaker">
            Anf. 157 GUNNEL WALLIN (c) replik:
          </note>
          <note>
            Fru talman! Som situationen ser ut inom ungdomsvården i dag måste
            det göras någonting åt detta.
          </note>
          <note>
            Jag tycker att det redan är dags för en utvärdering där man måste
            lyfta fram alla plus- och minusfaktorer.
          </note>
          <note type="speaker">
            Anf. 158 SIW PERSSON (fp):
          </note>
          <note>
            Fru talman! Folkpartiet har alltid ansett och kommer alltid att
            anse att vi behöver en kriminalpolitik som mer inriktas på att
            bekämpa brottsligheten, inte bara brottslingarna. Det är ett välkänt
            faktum att längre fängelsestraff och hårdare tag på fängelserna
            snarast är kontraproduktiva när det gäller att minska förekomsten
            av brott i ett samhälle. Som avskräckning fungerar det dåligt,
            och som behandling fungerar det inte alls.
          </note>
          <note>
            En effektiv kriminalpolitik måste bestå av många delar. Egentligen
            är det en relativt liten del som bör handla om vilka straff som
            vi ska mäta ut. Vi i Folkpartiet och många med oss tycker att
            det allra viktigaste är att förebygga brott, och då måste man
            bl.a.
          </note>
          <note>
            otvivelaktigt ha en konsekvent politik mot missbruk av alkohol
            och andra droger. Här ser vi i dag en olycklig och på sikt kostsam
            trend mot alltmer av uppgivenhet. Den måste vi bryta.
          </note>
          <note>
            När det gäller den mer renodlade kriminalpolitiken anser Folkpartiet
            att det behövs en renässans för tanken på straff som en väg tillbaka
            till ett hederligt liv. Mycket av det som tidigare funnits av
            vård och program för återanpassning är i dag tyvärr borta.
          </note>
          <note>
            Statens ingripande kommer ofta alldeles för sent, men när det
            kommer så kommer det med stor kraft.
          </note>
          <note>
            Vi i Folkpartiet vill understryka hur viktigt det är att rättsapparaten
            reagerar snabbare mot unga som begår brott. Men vi vill också
            understryka hur viktigt det är att gå vidare med att se över vad
            de reaktionerna egentligen ska innehålla. Vi vet alla, fru talman,
            att den bästa brottsförebyggande åtgärden är att se till att brott
            aldrig sker.
          </note>
          <note>
            Vi vet väldigt väl att de bästa brottsförebyggarna är föräldrarna.
            Vi vet också hur viktigt det är att alla myndigheter tillsammans
            reagerar snabbare innan det går så långt att rättsapparaten måste
            träda in. Det gäller att se de tidiga signalerna. Därför är det
            oroväckande att det är så olika språk inom socialtjänsten, skolan,
            sjukvården och rättsapparaten. Så länge man inte har samma språk
            är det alldeles för lätt för våra barn och ungdomar att trilla
            mellan stolarna.
          </note>
          <note>
            Låt mig referera vad som sägs i socialtjänstlagen om ungdomars
            psykiska problem, som är ett väl känt faktum. Där sägs att man
            inom socialtjänsten inte arbetar primärt med barns och ungdomars
            psykiska problem utan med barn och ungdomar som far illa eller
            riskerar att fara. Samtidigt säger man att många av dem har psykiska
            problem och att flertalet befinner sig i riskzonen för att utveckla
            sådana. Varför ser man inte till att man talar med samma ord hela
            tiden? Då undviker man några fällor.
          </note>
          <note>
            Man måste alltså se till att tala samma språk och satsa resurser
            på barn och ungdomar i riskzonen.
          </note>
          <note>
            Därför är den stora tillströmningen till barn- och ungdomspsykiatrin
            så oroväckande. Vi vet att de ungdomar som i dag behöver hjälp
            får vänta upp till ett år. Det är också oroväckande att antalet
            har fördubblats under 90-talet samtidigt som resurserna inte har
            ökat. I praktiken har det blivit en halvering av den öppna psykvården.
          </note>
          <note>
            Fru talman! Låt mig peka på de saker som Folkpartiet tycker är
            viktiga i det brottsförebyggande arbetet så att ungdomar inte
            kommer in i brottslighet.
          </note>
          <note>
            Naturligtvis handlar det först och främst om föräldrarna. De
            är outstanding. Men vi har också socialtjänsten och skolan. Låt
            oss se till, för att ta ett exempel, att den gamla hederliga skolsköterskan
            kommer tillbaka med sitt tränade öga och sitt sociala engagemang.
            Det är en väldigt bra satsning.
          </note>
          <note>
            Låt oss se till att vi får ännu fler ungdomsmottagningar än vad
            vi har i dag. Vi har ungefär 200. Det är viktigt att ungdomsmottagningarna
            samarbetar med skolan, soc, och med barn- och ungdomspsykiatrin.
          </note>
          <note>
            Varför betonar jag så mycket barn- och ungdomspsykiatrin? Det
            är därför att vi vet att ca 10 % av de ungdomar som kommer dit
            har psykiska problem. Vi vet också att många som är inom kriminalvården
            har psykiska problem. Därför är det extra viktigt att man satsar
            resurser här.
          </note>
          <note>
            Någonting annat som man också måste se till när det gäller ungdomsmottagningarna
            är att få dit fler pojkar. Vi vet i dag att ungefär 10 % av de
            som kommer till ungdomsmottagningarna är pojkar. Det innebär att
            vi alldeles för ofta missar pojkarnas behov. Det har vi tyvärr
            sett resultatet av. Därför är det så viktigt att man ser till
            att man får dit fler pojkar.
          </note>
          <note>
            Det är viktigt att de får sex- och samlevnadsundervisning och
            hjälp att bearbeta problem. De gäller naturligtvis både pojkar
            och flickor, men särskilt pojkar.
          </note>
          <note>
            Det gäller ångest, depressioner, ätstörning, psykosomatiska besvär
            och sexuella svårigheter.
          </note>
          <note>
            Fru talman! Det är bra att vi har fått en ändring i socialtjänstlagen
            från 1998 som ger ökade möjligheter att placera barn hos släktingar
            och andra närstående. Man gjorde en enkät i 122 kommuner. Det
            visade sig att cirka en tredjedel av de ungdomar som hade behov
            av sådan placering hamnade hos anhöriga eller andra närstående.
            Man kan diskutera om det inte kunde bli fler. Men vi får ha tålamod,
            eftersom det bara är i början. Det är också bra att portalparagrafen
            har ändrats så att vi numera har fastslagit att man ska se till
            barnets bästa.
          </note>
          <note>
            Ungdomskriminalitet och vård av unga kriminella kostar enligt
            Statens institutionsstyrelse väldigt mycket pengar. Av kommunernas
            totala socialtjänstkostnader utgör den kostnaden 65 %. Det är
            ett väldigt bra sparmoment att se till att det inte går så långt.
          </note>
          <note>
            De statliga kostnaderna blir 35 %.
          </note>
          <note>
            Fru talman! Tyvärr behövs fler platser både när det gäller missbrukarvård
            och ungdomsvård och även sluten ungdomsvård, eftersom vi inte
            har kommit tillräckligt långt i det förebyggande arbetet. Låt
            det som jag nu ska sluta med att tala om bli alltmer sällan förekommande.
            Blir det så har vi konkreta bevis på att vi vuxna inte bara ser
            alla signaler utan även reagerar snabbt och hjälper dessa barn
            och ungdomar som far illa eller riskerar att fara illa. Då fungerar
            socialtjänstlagen så bra i verkligheten att dagens diskussioner
            om åtgärder när brott begåtts inte behövs på samma sätt som nu.
          </note>
          <note>
            Då fungerar också 12 § i socialtjänstlagen som bl.a. säger att
            socialnämnden ska med särskilt uppmärksamhet följa utvecklingen
            hos barn och ungdomar som har visat tecken till en ogynnsam utveckling.
          </note>
          <note>
            Den ska aktivt arbeta för att förebygga och motverka missbruk
            bland barn och ungdom. Den ska i nära samarbete med hemmen sörja
            för att barn och ungdom som riskerar att utvecklas ogynnsamt inte
            hamnar i ett missbruk.
          </note>
          <note>
            Fru talman! Så till det som jag till sist ska berätta om, Anders
            som utvecklades från strulpelle, vidare till småbrottsling och
            vidare till fullfjädrad lagbrytare.
          </note>
          <note>
            Från det att Anders fyllt 15 år och blivit straffmyndig har han
            fram till sin 29-årsdag dömts för 384 brott.
          </note>
          <note>
            Samhällets reaktion har varit att ge honom 20 åtalsunderlåtelser
            och han har blivit dömd vid 16 tillfällen till sammanlagt 102
            månaders fängelse.
          </note>
          <note>
            Samhällets åtgärder har bevisligen inte lett till att
          </note>
          <note>
            Anders avhållit sig från brottslighet och drogmissbruk. Risken
            är mycket stor att Anders under många år kommer att göra sig själv
            och sina medmänniskor illa. Samhället har misslyckats med Anders
            därför att han inte fick den hjälp han behövde när han som barn
            sände sina signaler.
          </note>
          <note>
            (forts. 4 §)
          </note>
          <note>
            Ajournering
          </note>
          <note>
            Kammaren beslutade kl. 13.57 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            3 § Frågestund
          </note>
          <note type="speaker">
            Anf. 159 TALMANNEN:
          </note>
          <note>
            Denna vecka besvaras frågor av kulturminister
          </note>
          <note>
            Marita Ulvskog, statsrådet Leif Pagrotsky, socialminister Lars
            Engqvist, statsrådet Ingegerd Wärnersson och justitieminister
            Thomas Bodström. Kulturministern besvarar såväl allmänpolitiska
            frågor som frågor inom sitt ansvarsområde. Övriga statsråd besvarar
            frågor var och en inom sitt eget ansvarsområde.
          </note>
          <note>
            Jag lämnar omedelbart ordet fritt för frågor.
          </note>
          <note>
            Säkerheten i skolorna
          </note>
          <note type="speaker">
            Anf. 160 BEATRICE ASK (m):
          </note>
          <note>
            Fru talman! Vi har haft en intressant debatt under förmiddagen
            om barn och ungdomars möjligheter.
          </note>
          <note>
            Strax före lunchtid trängde sig verkligheten på. En
          </note>
          <note>
            16-årig pojke är skjuten på en skola här i Stockholm -
          </note>
          <note>
            på Bromma gymnasium. Han är skjuten i halsen, och förövaren är
            förmodligen en annan ung pojke.
          </note>
          <note>
            Detta belyser direkt det allvar som gäller ungdomskriminaliteten
            och svårigheten vad gäller att säkra tryggheten vid våra skolor.
            Min fråga till berört statsråd är därför vilka konkreta insatser
            regeringen kommer att vidta för att säkra tryggheten för barn
            och ungdomar i våra skolor.
          </note>
          <note>
            Anf. 161 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Jag vill först på regeringens vägnar djupt beklaga
            det som har inträffat, men jag vill också understryka att vi ännu
            inte har fått mer än mycket knapphändig information om vad som
            har hänt. Jag tror inte att någon annan har mer information. Vi
            kan inte nu diskutera utifrån denna händelse. Vi vet helt enkelt
            alldeles för lite. Jag är därför inte beredd att svara på frågan
            om eventuella åtgärder som kan vidtas utifrån denna händelse.
          </note>
          <note>
            Säkerheten på skolan ska naturligtvis vara så bra att alla elever
            kan känna den trygghet som de har rätt till.
          </note>
          <note type="speaker">
            Anf. 162 BEATRICE ASK (m):
          </note>
          <note>
            Fru talman! Det kan inte vara någon nyhet att ungdomskriminaliteten
            har blivit grövre och grövre.
          </note>
          <note>
            Vi har ungdomsbrottslingar runtom i hela Sverige.
          </note>
          <note>
            Det som har hänt och som vi vet, eftersom det ändå finns viss
            information, är att det har funnits vapen, att det har varit bråk,
            att en elev eller ung person - det är inte klarlagt om det är
            en elev eller inte - har blivit dödad på en skola. Detta att ungdomar
            har vapen som är dödliga måste ändå föranleda en debatt om hur
            vi stoppar detta elände.
          </note>
          <note>
            Det är en tragedi, och det är en tragedi när det gäller den tilltro
            som jag tror att många föräldrar och elever känner när de går
            till skolan. Den är nu rubbad, och någonting måste naturligtvis
            göras.
          </note>
          <note>
            Jag vill veta vad justitieministern planerar att vidta för åtgärder.
          </note>
          <note>
            Anf. 163 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Jag tycker faktiskt att det är lite osmakligt att
            genast försöka att göra partipolitik av en sådan händelse. Vi
            är alla, över partigränserna, måna om att barn och ungdomar inte
            ska handskas med skjutvapen. Det är många saker vi inte är överens
            om, men där tror jag att det råder en total enighet mellan alla
            partier.
          </note>
          <note>
            Det markbundna TV-nätet
          </note>
          <note type="speaker">
            Anf. 164 PETER PEDERSEN (v):
          </note>
          <note>
            Fru talman! Min fråga ställer jag till kulturminister Marita
            Ulvskog.
          </note>
          <note>
            Det pågår en utbyggnad av det marksända digitala
          </note>
          <note>
            TV-nätet. Tanken är att man under ganska lång tid ska kunna se
            på digital-TV och på analog-TV parallellt. Det är alltså viktigt
            att man har båda dessa system i gång till dess att teknikskiftet
            är klart.
          </note>
          <note>
            Nu kan vi läsa i en annons från Teracom som gäller min hemort
            att man ska flytta kanal 2 från en frekvens eller kanal till en
            annan, vilket innebär att alla som tidigare kunde se kanal 2 med
            en föråldrad
          </note>
          <note>
            TV-antenn inte längre kan göra det. Det innebär att man har halverat
            public service-utbudet i Degerfors.
          </note>
          <note>
            Man rekommenderar TV-tittarna att köpa en ny antenn till gammal
            teknik.
          </note>
          <note>
            Min fråga är om detta är ett bra sätt att marknadsföra introduktion
            av digital-TV. Ökar inte risken för att man i stället väljer att
            se digital-TV via satellit om det går till på detta sätt på fler
            platser än Degerfors?
          </note>
          <note>
            Anf. 165 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Peter Pedersen har alldeles rätt i att det teknikskifte
            som nu pågår i alla TV-
          </note>
          <note>
            distributionsformer, alltså både kabel, satellit och marknät,
            åtminstone för marknätets del måste få ta lite tid. Det handlar
            om att i princip alla hushåll ska få tillgång till det TV-utbud
            som går i marknätet, och det är enda sättet att nå alla hushåll.
          </note>
          <note>
            Jag känner inte till den förändring som Teracom har gjort. Jag
            kommer att informera mig om den efter denna frågestund. Det är
            Teracom som fattar besluten, men dess grunduppdrag handlar självfallet
            om att se till att i princip hela landet kan se analog TV i dag.
          </note>
          <note>
            Så småningom ska, med det beslut vi har fattat i denna riksdag,
            upp till 98 % kunna se digital TV om
          </note>
          <note>
            Teracom anser att en sådan utbyggnad är rimlig.
          </note>
          <note type="speaker">
            Anf. 166 PETER PEDERSEN (v):
          </note>
          <note>
            Fru talman! Jag uppfattar ändå ett stöd från kulturministern
            när det gäller åsikten att man ska kunna se analog TV-sändning
            och inom rimlig tid själv fatta beslut om när man vill gå över
            till det digitala TV-
          </note>
          <note>
            nätet. Vi omöjliggör inte genom denna typ av förändring fortsatt
            tittande på det analoga nätet under en rimlig tid. Jag uppfattar
            ett stöd.
          </note>
          <note>
            Kulturministern kan gärna få ta del av min lilla annons här efteråt,
            så vi kan se om vi kan komma fram till en gemensam lösning eller
            gemensamma åtgärder.
          </note>
          <note>
            Anf. 167 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Jag stöder helt Peter Pedersen i detta.
          </note>
          <note>
            Det är detta vi har beslutat om i denna riksdag under många år.
            Det är det som samarbetet och uppdraget till Teracom går ut på.
          </note>
          <note>
            I Finland, t.ex., har man bestämt att i slutet av
          </note>
          <note>
            2006 sannolikt släcka ned det analoga nätet. I Sverige har vi
            över huvud taget inte tagit ställning till denna fråga.
          </note>
          <note>
            Analog television ska nå i princip alla hushåll.
          </note>
          <note>
            Tobinskatten
          </note>
          <note type="speaker">
            Anf. 168 GUNNAR HÖKMARK (m):
          </note>
          <note>
            Fru talman! Under de senaste veckorna har flera företrädare för
            regeringen sagt sig ha sympati för den s.k. Tobinskatten. Man
            har visserligen sagt att det kanske är svårt att genomföra den,
            men också att det vore väldigt bra om det gick att genomföra den.
          </note>
          <note>
            Jag skulle därför vilja ställa en fråga till företrädare för
            regeringen, t.ex. Leif Pagrotsky, som har uttryckt mycket sympati
            för detta och velat spela med i denna debatt.
          </note>
          <note>
            Tobinskatten är en tull på valutatransaktioner.
          </note>
          <note>
            Den kommer att göra det dyrare för låntagarna. Hur tänker ni,
            om ni skulle lyckas genomföra den, kompensera låntagare i fattiga
            länder och fattiga folk över huvud taget när det gäller de högre
            räntor som blir följden och de uteblivna investeringar som också
            blir följden? Jag tycker att det är minst lika viktigt att ge
            besked på den punkten som att allmänt spela med en opinion i en
            svensk debatt.
          </note>
          <note>
            Anf. 169 Statsrådet LEIF PAG-
          </note>
          <note type="speaker">
            ROTSKY (s):
          </note>
          <note>
            Fru talman! Gunnar Hökmark representerar ett parti som har erfarenhet
            av väldigt höga räntor, väldigt höga boendekostnader och annat
            som följd inte av transaktionskostnader och skatter på något mer
            än
          </note>
          <note>
            0,00 % på finansiella transaktioner utan av de grundläggande
            och fundamentala frågor som påverkar boendekostnader och räntor,
            nämligen hur man sköter en ekonomi. Det är lite övermaga, tycker
            jag, att ta upp den diskussion som finns och påstå att skatten
            ska leda till kraftigt höjda boendekostnader för fattiga människor
            i fattiga länder.
          </note>
          <note>
            Vad som nu diskuteras är en låg skattesats på den enorma mängd
            finansiella transaktioner som äger rum varje dag och som har ett
            extremt kortsiktigt syfte.
          </note>
          <note>
            Den kommer inte att bli så betungande att den kommer att innebära
            några kraftiga räntehöjningar. Vad gäller effekten på de fattiga
            länderna är själva poängen att skatten ska tas ut på ett sådant
            sätt - gemensamt för många länder - att den kan användas för gemensamma
            internationella ändamål. Ingvar Carlsson och hans grupp föreslog
            att det skulle användas till att finansiera FN-systemet. Det finns
            många andra idéer. Att det skulle komma de fattiga länderna till
            godo och inte till skada är ju själva poängen.
          </note>
          <note type="speaker">
            Anf. 170 GUNNAR HÖKMARK (m):
          </note>
          <note>
            Fru talman! Precis som när det gäller alla andra tullar är det
            någon som ska betala den här, och det här kommer att drabba fattiga
            länder allra värst.
          </note>
          <note>
            Leif Pagrotsky tog självfallet upp regeringens automatiska svar
            på allting och tittade tillbaka. Men vi kan diskutera sakfrågan.
            Vem betalar den s.k. Tobinskatten, som man ändå säger sig ska
            dra in mycket pengar, om det inte är de som betalar lånen? Och
            vilka är i störst behov av lån till nya investeringar om det inte
            är fattiga länder och fattiga folk? Och vad blir följden för dem
            om man inte kompenserar dem?
          </note>
          <note>
            Ni drivs just nu med i en opinion som faktiskt kommer att drabba
            fattiga människor. Ni gör det kanske av partitaktiska skäl, men
            i vilket fall som helst tycker jag att Leif Pagrotsky bör ge ett
            ärligt svar i stället för att tala om 90-talets olika kriser.
            Det kan vi gärna ta en debatt om vid ett senare tillfälle.
          </note>
          <note>
            Svara på frågan! Hur ska man kompensera de fattiga länder världen
            över som har störst brist på kapital för den högre räntekostnad
            som Tobinskatten, liksom varje annan tull, självfallet kommer
            att föra med sig?
          </note>
          <note>
            Anf. 171 Statsrådet LEIF PAG-
          </note>
          <note type="speaker">
            ROTSKY (s):
          </note>
          <note>
            Fru talman! Gunnar Hökmark frågar vem som ska betala. De som
            gör väldigt många transaktioner kommer att få betala mer. De som
            gör en transaktion för att finansiera import av en vara vid ett
            tillfälle betalar i princip ingenting. Det är en obetydlig låg
            skatt.
          </note>
          <note>
            Den som gör många transaktioner varje dag där pengarna går fram
            och tillbaka utan att det finns något underliggande varu- eller
            tjänstehandelssamband
          </note>
          <note>
            - det kan vara en betalning för en maskin, en säck kaffe eller
            någonting annat - kommer att träffas minimalt.
          </note>
          <note>
            Majoriteten av all valutahandel och all penninghandel sker i
            EU och i USA. Betalningsbördan för de fattiga länderna blir pytteliten,
            men det är till de fattiga länderna som inkomsterna från denna
            skatt är tänkta att användas. Jag tycker att det är en sympatisk
            idé även om också jag inser att det i dagens läge inte är realistiskt
            att tro att det här går att genomföra här och nu. Det krävs tid
            och opinionsbildningsarbete för att man ska kunna göra det här
            möjligt. Men om det blir möjligt tycker jag att detta är en sympatisk
            idé, men jag inser att den åsikten inte delas av alla. Och ju
            närmare koppling man har till finansmarknaden desto mer negativ
            blir man. Det har jag lärt mig.
          </note>
          <note type="speaker">
            Anf. 172 GUNNAR HÖKMARK (m):
          </note>
          <note>
            Fru talman! Det är intressant att notera hur rädd
          </note>
          <note>
            Leif Pagrotsky är för att gå in i själva sakfrågan. De som gör
            transaktionerna ska betala, men det är självfallet alltid till
            sist låntagarna som kommer att få betala, och det kommer hårdast
            att drabba de fattiga länder som behöver låna.
          </note>
          <note>
            Leif Pagrotsky har inte riktigt velat ta tag i den frågan. Fattiga
            länder och fattiga folk som behöver bygga upp en egen industri,
            egna verksamheter och en egen infrastruktur för att bli mindre
            beroende av den rika världen tvingas på den här transaktionskostnaden.
            Det är nämligen de som kommer att få betala den.
          </note>
          <note>
            Leif Pagrotsky är nog lika nära finansmarknaden som jag för att
            veta att det alltid är någon som betalar någonting, och det är
            alltid konsumenten eller låntagaren. Svara gärna, vid detta tillfälle
            eller någon annan gång, och tänk efter! Hur ska vi kompensera
            för den skatt, som ni nu talar om för att spela med opinionen,
            som allra mest kommer att drabba de som behöver låna mest?
          </note>
          <note>
            Anf. 173 Statsrådet LEIF PAG-
          </note>
          <note type="speaker">
            ROTSKY (s):
          </note>
          <note>
            Fru talman! Gunnar Hökmark talar faktiskt mot bättre vetande.
            Jag vet inte om det är medvetet eller omedvetet.
          </note>
          <note>
            De finansiella transaktionerna är kanske hundra gånger så stora
            som de underliggande varuflödena.
          </note>
          <note>
            För varje betalning för en vara över gränsen är det kanske hundra
            gånger så många betalningar av annat slag som inte har en koppling
            till varuflödet. Gunnar
          </note>
          <note>
            Hökmark försöker få oss att tro att det är den här kaffedrickaren
            i slutändan som får betala för dessa.
          </note>
          <note>
            Men man behöver inte växla pengar hundra gånger för att betala
            för en säck kaffe en gång. Det är i så fall någon annan som betalar
            för de andra 99 gångerna.
          </note>
          <note>
            Detta är pengar som saknar den här kopplingen. Det här innebär
            inte en total fördyring just för det vanliga hushåll där man i
            slutändan dricker kaffe. Nej, så ligger det inte till, Gunnar
            Hökmark. Gå hem och läs på!
          </note>
          <note>
            Rättsbildningen
          </note>
          <note type="speaker">
            Anf. 174 JOHAN PEHRSON (fp):
          </note>
          <note>
            Fru talman! Jag har en fråga till justitieministern angående
            rättsbildningen i vårt land.
          </note>
          <note>
            Det är ju inte så att vi bildar rätt bara genom att vi i den
            här kammaren på förslag, ofta från regeringen, stiftar lagar,
            utan det finns ju en lång kedja bakom.
          </note>
          <note>
            Det handlar om forskning. Det handlar om doktrin, utredning osv.
            Och så blir det ett lagförslag. Sedan stiftar vi den lagen.
          </note>
          <note>
            Jag menar att kvaliteten på våra lagar har att göra med vilken
            omfattning det är på forskningen inom olika rättsområden. Då är
            min fråga till justitieministern om han, som relativt nytillträdd
            justitieminister, kan se några rättsområden där forskningen i
            dag är eftersatt.
          </note>
          <note>
            Anf. 175 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Jag kan inte nu direkt nämna något exempel. Men jag
            vill därmed inte säga att det inte finns något område där det
            behövs ökade resurser.
          </note>
          <note type="speaker">
            Anf. 176 JOHAN PEHRSON (fp):
          </note>
          <note>
            Fru talman! Det kan jag förstå. Det här är kanske en lite ovanlig
            fråga.
          </note>
          <note>
            Men det är uppenbart att det finns områden där det finns gott
            om professorer och gott om pengar för utbildning. Det finns relativt
            smala områden. Det handlar om bolagsrätt, medierätt, immaterialrätt
            etc.
          </note>
          <note>
            Men andra områden är väldigt eftersatta. Det gäller t.ex. migrationsrätt
            och asylrätt. Där saknas det professorer i Sverige i dag. Och
            det är väldigt sorgligt att se att då också systematiken och metodiken
            när det gäller t.ex. asylrätt är så bristfällig, enligt min uppfattning.
          </note>
          <note>
            Anf. 177 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Jag tycker att det är en bra synpunkt, och jag tycker
            naturligtvis att det här är viktigt. Jag kan väl säga att jag
            ska titta på den här saken. Jag ber att få återkomma. Tack!
          </note>
          <note>
            WTO-förhandlingarna
          </note>
          <note type="speaker">
            Anf. 178 CARINA HÄGG (s):
          </note>
          <note>
            Fru talman! Jag har en fråga till Leif Pagrotsky.
          </note>
          <note>
            Den handlar om WTO-förhandlingarna.
          </note>
          <note>
            Jag kom nyligen tillbaka från Taiwan. Där hoppas man på att man
            ska kunna bli medlem i WTO som ett tullområde. Det är någonting
            som jag välkomnar och som jag tror att statsrådet också välkomnar.
            Sedan vet vi ju att Taiwans medlemskap i WTO i realiteten hänger
            nära samman med Kinas inträde.
          </note>
          <note>
            Jag har också kunnat läsa om det här i medierna sedan jag kom
            hem, men jag har tyvärr inte hunnit fördjupa mig ytterligare i
            substansen i den här frågan.
          </note>
          <note>
            Men det framkommer att det finns problem när det gäller Kinas
            anslutning till WTO, och det här kan då påverka såväl Kina som
            Taiwan.
          </note>
          <note>
            Jag skulle vilja fråga statsrådet Pagrotsky vad man gör från
            svensk sida och hur man följer de här frågorna, som är viktiga
            för såväl omvärlden som de här två olika parterna.
          </note>
          <note>
            Anf. 179 Statsrådet LEIF PAG-
          </note>
          <note type="speaker">
            ROTSKY (s):
          </note>
          <note>
            Fru talman! Jag välkomnar också varmt Taiwans medlemskap i världshandelsorganisationen
            tillsammans med Kinas medlemskap som vi hoppas och räknar med
            ska kunna ske i år, kanske t.o.m. under den tid som vi är ordförande
            i Europeiska unionen.
          </note>
          <note>
            Jag räknar med att det kommer att innebära ett kraftfullt bidrag
            till stabiliteten i hela den regionen att
          </note>
          <note>
            Kina och Taiwan börjar reglera sina mellanhavanden på basis av
            lagar och regler. Det ska vara tvistlösning vid osämja i stället
            för maktspråk vid osämja och samarbete i stället för bojkotter
            och konflikter.
          </note>
          <note>
            Tanken är att länderna ska bli medlemmar ungefär samtidigt, men
            det återstår en del tekniska frågor för att vi i praktiken ska
            kunna genomföra det som vi har gjort upp i princip. Det handlar
            om uppföljningsprogram och kontrollscheman för olika steg i den
            här processen när de olika överenskommelserna som vi har gjort
            ska genomföras. Vi följer det här nära och deltar i arbetet i
            de arbetsgrupper i Genève där de här förhandlingarna äger rum.
            Vi tar den här uppgiften på stort allvar under vårt ordförandeskap,
            eftersom vi tycker att det är en fråga av väldigt stor betydelse
            långt utanför det handelspolitiska området.
          </note>
          <note type="speaker">
            Anf. 180 CARINA HÄGG (s):
          </note>
          <note>
            Fru talman! Det var väldigt intressant att få se den positiva
            utveckling som har skett i Taiwan när det gäller handelsfrågor,
            näringslivsutveckling, demokrati och MR. Jag tror att det är oerhört
            viktigt att man har det här utbytet mellan Kina och Taiwan där
            man använder handelskontakter som ett sätt att knyta kontakt.
            Det här har då en bärighet på frågor långt utöver det handelspolitiska
            området. Jag tror att det är oerhört viktigt att vi involverar
            Kina och får med
          </note>
          <note>
            Kina i samhället utanför det kinesiska geografiska området. Jag
            tror att just det faktum att man kommer med i WTO också har fredsfrämjande
            implikationer.
          </note>
          <note>
            Jag har ytterligare en fråga med bäring på detta.
          </note>
          <note>
            Det finns ett önskemål från Taiwans sida - det gäller de planer
            som finns och som har bärighet på budgeten i EU - om att få ett
            handelskontor eller någon sorts representation i Taiwan. Har det
            varit uppe i de här sammanhangen?
          </note>
          <note>
            Anf. 181 Statsrådet LEIF PAG-
          </note>
          <note type="speaker">
            ROTSKY (s):
          </note>
          <note>
            Fru talman! Den sista frågan vill jag undvika att svara på. Det
            känner jag inte till. Det har inte varit uppe i något sammanhang
            som jag har deltagit i. Men om det förekommit i någon annan miljö,
            som jag inte har direkt ögonkontakt med, vågar jag inte ta gift
            på.
          </note>
          <note>
            Men jag vill gärna understryka det som Carina
          </note>
          <note>
            Hägg pekar på vad gäller de tätare ekonomiska relationernas betydelse
            som fredsfrämjande kraft och hur de traditionella säkerhetspolitiska
            begreppen vidgas.
          </note>
          <note>
            De ekonomiska relationerna, de handelspolitiska regelsystemen,
            metoderna för att lösa tvister och annat kan bli plogar som röjer
            för stabilare umgänge mellan länder inom långt bredare områden
            än handeln med bilar, motorcyklar, turism och annat. Det tror
            jag att vi kommer att få se tydligare vad gäller Kina och
          </note>
          <note>
            Taiwan än någon annanstans. Jag hoppas att det kommer att mana
            till efterföljd i många andra regioner där vi har behov av samma
            avspänning och samma regelbaserade umgänge mellan grannar.
          </note>
          <note>
            Kyrkoarkiven i Dalarna
          </note>
          <note type="speaker">
            Anf. 182 KENNETH JOHANSSON (c):
          </note>
          <note>
            Fru talman! Jag vill ställa en fråga till kulturministern om
            kyrkoarkiven i Dalarna.
          </note>
          <note>
            Som kulturministern säkert väl känner till förs det en omfattande
            diskussion i flera församlingar i Dalarna om kyrkoarkiven, var
            originalböcker etc. ska bevaras. Församlingar har vägrat att lämna
            ifrån sig material som gäller Dalarna. Andra har fått uppskov,
            t.ex.
          </note>
          <note>
            i Nås. Lokala aktionsgrupper har bildats, som Rädda kyrkoböckerna
            i Malung. Det finns en oro för att
          </note>
          <note>
            Riksarkivet och landsarkiven ska hämta in delar av kyrkoarkiven
            utan lokalt medgivande och lokal acceptans. Man värnar om sitt,
            om bygdens identitet och ser materialet som lokala kulturskatter.
          </note>
          <note>
            Enligt vad jag har erfarit avvaktas verkställighet för att få
            rådrum.
          </note>
          <note>
            Med respekt för att kulturministern inte kan lägga sig i myndighetsutövning
            vill jag ändå fråga: Vilken principiell uppfattning har kulturministern
            i frågan och vilka besked har kulturministern att ge alla dem
            som engagerat sig?
          </note>
          <note>
            Anf. 183 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Eftersom jag är väl förtrogen med den betydelse som
            kyrkoarkiven har i Dalarna, där Dalarna av hävd också har haft
            en möjlighet att få dispens när det gäller kyrkoarkiven - vi kallar
            dem för dispensarkiven - var det viktigt för regeringen att se
            till att vi i samband med kyrka-stat-reformen inte gjorde några
            förändringar som innebar att dispensarkiven nödvändigtvis måste
            centraliseras till andra arkiv. Det skulle finnas en möjlighet
            för dem som så önskade att faktiskt ha kvar sina arkiv på plats,
            förutsatt att man kunde garantera vård, tillgänglighet och liknande.
          </note>
          <note>
            Jag kan som sagt var inte gå in i den direkta myndighetsutövningen,
            men principiellt har regeringen redan i samband med kyrka-stat-reformen
            markerat att dispensarkiven kan fortsätta att leva som tidigare,
            förutsatt att de uppfyller villkoren när det gäller vård, tillgänglighet
            och liknande.
          </note>
          <note type="speaker">
            Anf. 184 KENNETH JOHANSSON (c):
          </note>
          <note>
            Fru talman! Jag tycker att man ska lyssna på och beakta lokala
            opinioner så långt det på något sätt går.
          </note>
          <note>
            Dalfolket uppskattar inte, som kulturministern vet, att centrala
            myndigheter kommer och talar om hur det ska vara. Integriteten
            är stark.
          </note>
          <note>
            Jag förstår att kulturministern inte kan gå in i myndighetsutövningen,
            men jag tolkar ändå svaret som att vi är totalt överens om att
            det här är en viktig fråga och att vi dessutom gemensamt har stor
            respekt för lokala opinioner.
          </note>
          <note>
            Anf. 185 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Ja, vi är helt överens om detta.
          </note>
          <note>
            Naturligtvis kan hela landet ha intresse av att ha tillgång till
            de uppgifter som finns i dispensarkiven i
          </note>
          <note>
            Dalarna. Den tillgängligheten hoppas jag att man ska kunna åstadkomma
            på annat sätt än att flytta arkiven från Dalarna. Det har myndigheten
            att hantera. Jag hoppas att det går, därför att jag tycker att
            det är en mycket viktig del av kulturarvsengagemanget som finns
            i Dalarna. Det betyder mycket för de orter och bygder som verkligen
            är djupt engagerade i dessa arkiv. Jag vill att de ska få fortsätta
            att vara det.
          </note>
          <note>
            Den öppna fritidsverksamheten
          </note>
          <note type="speaker">
            Anf. 186 LENNART GUSTAVSSON (v):
          </note>
          <note>
            Fru talman! Jag riktar min fråga till statsrådet
          </note>
          <note>
            Wärnersson.
          </note>
          <note>
            I skollagen läser jag att varje kommun är ansvarig för att barn
            erbjuds skolbarnsomsorg. Skolbarnsomsorgen ska avse barn upp till
            tolv års ålder. Den kan bedrivas i form av fritidshem och familjedaghem.
            För barn mellan tio och tolv år kan skolbarnsomsorgen också ske
            i form av öppen fritidsverksamhet.
          </note>
          <note>
            Jag skulle helt kort vilja fråga statsrådet Wärnersson hur statsrådet
            ser på det faktum att bara var femte kommun har någon form av
            öppen fritidsverksamhet över huvud taget.
          </note>
          <note>
            Anf. 187 Statsrådet INGEGERD WÄR-
          </note>
          <note type="speaker">
            NERSSON (s):
          </note>
          <note>
            Fru talman! Givetvis är den redovisning som vi har fått via Skolverket
            inte tillfredsställande när det gäller tillgänglighet till fritidshem
            för de äldre barnen.
          </note>
          <note>
            Det pågår för närvarande en översyn av skollagen. I
          </note>
          <note>
            den kommer man också att titta närmare på fritidshemmens framtida
            roll och även status kan man säga i förhållande till skolan.
          </note>
          <note>
            Vi vet att många barn går hem till ett tomt hem.
          </note>
          <note>
            Det finns inte någon vuxen som tar emot dem när de kommer hem
            efter skolan och de har ingen att tala med.
          </note>
          <note>
            Den öppna fritidsverksamheten kan vara utformad på olika sätt.
            Man kan gå dit och få sitt eftermiddagsmål, man kan få stöd när
            man läser sina läxor.
          </note>
          <note>
            Det kan också innebära att man inte är inskriven på heltid i
            verksamheten, utan att man har olika former av kontrakt.
          </note>
          <note>
            Där verksamheten finns bedrivs den på ett föredömligt sätt. Men
            vi vet också att det under det 90-tal som har gått, med de försämringar
            som har skett, just är på fritidshemssidan som de största försämringarna
            gjorts, dvs. med ökande barngrupper och brist på personal.
          </note>
          <note type="speaker">
            Anf. 188 LENNART GUSTAVSSON (v):
          </note>
          <note>
            Fru talman! Statsrådet berörde själv den problematik som det
            faktiskt innebär att mer än vartannat barn i åldersgruppen tio-tolv
            år inte har någon omsorg, utan klarar sig själv när skolan är
            slut. Så är det i alla fall om man ska tro på Skolverket.
          </note>
          <note>
            När man då vet vilka ambitioner som finns i och med den nu gällande
            skollagstiftningen, där man faktiskt ser skolbarnsomsorgen som
            ett komplement till skolan, blir det än mer allvarligt att hälften
            av barnen och ungdomarna som är mellan tio och tolv år faktiskt
            inte har någon omsorg, utan är hänvisade helt till sig själva
            efter skolans slut.
          </note>
          <note>
            En följdfråga till skolministern skulle då vara: Är det här en
            fråga som är lämplig att ta upp under den skollagsöversyn som
            nu pågår och kanske via lagstiftning reglera skyldigheten för
            kommunerna?
          </note>
          <note>
            Anf. 189 Statsrådet INGEGERD WÄR-
          </note>
          <note type="speaker">
            NERSSON (s):
          </note>
          <note>
            Fru talman! Ja, det behandlas nu av Skollagskommittén vilken
            ställning fritidshemmen ska ha i framtiden.
          </note>
          <note>
            Men jag vill också understryka att det nu ges större möjligheter
            för kommunerna att under de kommande fem åren öka personalen.
            När vi har tittat närmare på de områden där de största bristerna
            finns, inom lärarkåren, bland specialpedagoger, talpedagoger och
            kuratorer, har vi också pekat på att det just inom fritidshemmen
            finns ett stort behov av mer personal. Det behovet har kommunerna
            nu möjlighet att möta framöver.
          </note>
          <note>
            Man har också en större möjlighet att öka den öppna verksamheten.
            Jag förväntar mig att man ska göra det. Barn behöver vuxna en
            stor del av sitt dygn.
          </note>
          <note>
            Man kan inte lämna dem utan denna tillsyn. Det ansvaret har kommunerna.
          </note>
          <note>
            PFA 98-valet
          </note>
          <note type="speaker">
            Anf. 190 ANNELIE ENOCHSON (kd):
          </note>
          <note>
            Fru talman! Min fråga hör inte till kulturministerns ansvarsområde,
            utan får räknas mer som en allmänpolitisk fråga. Den gäller förvaltningen
            av de kommun- och landstingsanställdas avtalspensionspengar, kallat
            PFA 98, ett val som avslutades den 12
          </note>
          <note>
            januari.
          </note>
          <note>
            Valet berörde drygt 800 000 anställda och omfattade nära 10 miljarder
            kronor. Tjänstepensionen kommer att svara för en större del av
            den totala pensionen än den mycket mer uppmärksammade premiepensionen.
            Det är alltså en viktig del av grundtryggheten som det handlar
            om.
          </note>
          <note>
            I drygt hälften av landets kommuner omfattade valet även inarbetade
            premier från 1998 och 1999.
          </note>
          <note>
            Tyvärr är konstruktionen sådan att de som missat att göra ett
            val i år inte kommer att kunna flytta dessa pengar. Det är över
            40 % som i detta glömda val inte har valt. Skulle dessa personer
            vilja ändra sig och göra ett aktivt val går det inte. I det statliga
            PPM-
          </note>
          <note>
            valet kan man när som helst få byta premieförvaltare.
          </note>
          <note>
            Jag är medveten om att regeringen inte vill lägga sig i arbetsmarknadens
            kollektivavtal, men kommun och landsting är en del av den offentliga
            makten.
          </note>
          <note>
            Är regeringen redo att verka för att de 800 000 offentliganställda
            i kommun och landsting ska kunna göra ett omval i år som även
            omfattar pensionspremier för perioden 1998-2000?
          </note>
          <note>
            Anf. 191 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Jag kan ärligt talat inte detaljerna i denna sak.
            Däremot tror jag att det är svårt för regeringen att agera i denna
            sak eftersom den i första hand är en fråga för avtalsparterna
            på marknaden.
          </note>
          <note>
            Jag skulle vilja rekommendera frågeställaren att återkomma med
            en skriftlig fråga till socialförsäkringsministern, som möjligen
            kan vara något utförligare i sitt svar.
          </note>
          <note type="speaker">
            Anf. 192 ANNELIE ENOCHSON (kd):
          </note>
          <note>
            Fru talman! Jag tänker lämna in en skriftlig fråga.
          </note>
          <note>
            Jag vill poängtera att jag tror att det skulle upplevas som mycket
            positivt om det gick att för kommunoch landstingsanställda medverka
            till att det fanns en möjlighet till att göra ett omval av avtalspensionerna.
          </note>
          <note>
            Det är ett glömt val.
          </note>
          <note>
            Den 31 december, när valet skulle vara inlämnat, hade bara 39
            % medverkat. Det tyder på att informationen inte har gått fram.
          </note>
          <note>
            Jag ska återkomma med en skriftlig fråga.
          </note>
          <note>
            Arbetet med värdegrunden i skolan
          </note>
          <note type="speaker">
            Anf. 193 LARS HJERTÉN (m):
          </note>
          <note>
            Fru talman! Jag vill ställa en fråga till skolminister Ingegerd
            Wärnersson.
          </note>
          <note>
            Mobbning i skolan förekommer tyvärr alltför ofta.
          </note>
          <note>
            I vissa fall har skolor inte ingripit i tid. Sedan finns det
            motsatta förhållandet där man verkligen har ingripit kraftfullt,
            t.ex. mot elever som hyllar rasistiska idéer. Rektor tar då den
            gemensamma värdegrunden på stort allvar.
          </note>
          <note>
            I ett frågesvar säger skolministern att rektor har en skyldighet
            att ingripa och att en elev kan stängas av eller förvisas från
            sin skola.
          </note>
          <note>
            I ett aktuellt fall har länsrätten upphävt ett beslut att stänga
            av en elev. Utan att ta ställning i den enskilda frågan vill jag
            ändå ställa en fråga till skolministern. Hon säger att det i dag
            finns tillräckliga möjligheter att ingripa mot åsiktsyttringar
            som är brottsliga. På vilket sätt kan skolministern och regeringen
            stödja de skolor som med alla medel och stor kraft tar värdegrunden
            på allvar i det praktiska arbetet i skolan?
          </note>
          <note>
            Anf. 194 Statsrådet INGEGERD WÄR-
          </note>
          <note type="speaker">
            NERSSON (s):
          </note>
          <note>
            Fru talman! Jag vill inte heller gå in i det enskilda fallet.
            Arbetet med värdegrunden är viktigt, såväl förebyggande som när
            någonting sker på en skola.
          </note>
          <note>
            Ofta när vi talar om värdegrund tänker vi just på mobbning.
          </note>
          <note>
            Skolan ska använda sig av den befintliga lagstiftningen, det
            som står i vår skollag och den skyldighet skolan har att upprätta
            s.k. mobbningsplaner.
          </note>
          <note>
            När man hamnar i en situation där det inte går att finna en lösning,
            ska man också använda sig av de förordningar som finns. För gymnasieskolan
            gäller att när man finner att en elevs uppträdande är av den arten
            att eleven inte kan vara på skolan ska man tilldela eleven en
            varning. Hjälper inte detta - givetvis sker många samtal innan
            varningen delas ut - kan man göra en anmälan till Skolstyrelsen
            som har möjlighet att avstänga eleven. Innan eleven stängs av
            ska man givetvis ta reda på vad som ska ske under tiden.
          </note>
          <note>
            Var ska eleven vistas? Hur ska eleven bemötas? Vilka förberedelser
            ska göras för att eleven ska kunna komma tillbaka till skolan?
          </note>
          <note type="speaker">
            Anf. 195 LARS HJERTÉN (m):
          </note>
          <note>
            Fru talman! Jag tackar för svaret.
          </note>
          <note>
            Problemet med den gemensamma värdegrunden är att det är lätt
            att göra den till teori, men det är svårt när det går till praktisk
            handling på en skola. Det visar detta fall och en del andra fall.
            Trots stora insatser blir det ändå backning i högre instans.
          </note>
          <note>
            Skolministern svarade på en fråga jag ställde för ett tag sedan
            att hon noga följer utvecklingen på området. Det är viktigt, inte
            minst för de inblandade parterna på en skola, att de känner stödet
            från ledande politiker i arbetet. Det gäller särskilt när det
            har uppstått stora problem och de har åkt på en nit. Då är det
            viktigt att de känner stöd från inte minst skolministerns sida.
          </note>
          <note>
            Anf. 196 Statsrådet INGEGERD WÄR-
          </note>
          <note type="speaker">
            NERSSON (s):
          </note>
          <note>
            Fru talman! Jag vet att Lars Hjertén har besökt skolan tillsammans
            med riksdagsledamot Nisse Söderqvist. Det tycker jag var bra.
            Jag bad Nisse Söderqvist att åka dit, träffa lärarna och ledningen
            och lyssna på hur de hade upplevt den specifika situationen. Jag
            har också tagit kontakt med Skolverket. Jag vet att Skolverkets
            generaldirektör har varit i kontakt med skolans ledning och att
            Skolverket nu fortsätter sitt arbete. Det är på det sättet som
            jag kan följa upp och agera som skolminister. Givetvis kommer
            jag, om det framkommer att det finns brister eller saker som måste
            förändras eller skärpas, att göra detta. Jag arbetar via min myndighet,
            och de kommer att följa utvecklingen och om det kommer att bli
            ett eventuellt överklagande av ärendet.
          </note>
          <note>
            Värnet om kulturvärden
          </note>
          <note type="speaker">
            Anf. 197 LENNART KOLLMATS (fp):
          </note>
          <note>
            Fru talman! Jag ska ställa en fråga till kulturministern som
            gäller att underlätta inom kulturområdet.
          </note>
          <note>
            Jag undrar vilket värde hon anser att ett kulturarv kan ha i
            förhållande till andra i och för sig befogade intressen och värden
            i samhället. Bakgrunden till frågan är hur kulturen och kulturmiljön
            står sig i förhållande till andra statliga insatser. Det är självklart
            att vi alla ibland råkar ut för målkonflikter. Det skulle vara
            intressant att höra kulturministern göra en bedömning av möjligheterna
            att hävda kulturella intressen i förhållande till andra intressen,
            som t.ex.
          </note>
          <note>
            behov av förbättrad infrastruktur.
          </note>
          <note>
            Anf. 198 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Det här är en viktig fråga. Den är svår att besvara
            på ett vettigt sätt på en minut. Låt mig helt kort säga att det
            är en fråga som engagerar hela regeringen, inte minst när det
            gäller infrastruktursatsningar. Jag talar både om infrastruktur
            i form av vägar och järnvägar, men också om det som den nya tekniken
            innebär i form av master. Om mobilt Internet ska utvecklas, innebär
            det att tiotusentals master ska placeras i olika kulturlandskap
            eller i stadslandskap med högt kulturvärde. Detta är jag, miljöministern
            och andra ministrar i regeringen djupt engagerade i. Vi kommer
            att utreda frågan på olika sätt. Jag svarar gärna på mer frågor
            kring detta i en diskussion i denna riksdag med Lennart Kollmats
            - kanske i form av en interpellation.
          </note>
          <note type="speaker">
            Anf. 199 LENNART KOLLMATS (fp):
          </note>
          <note>
            Fru talman! Jag uppskattar det engagemang som kulturministern
            visar å hela regeringens vägnar.
          </note>
          <note>
            Jag frågade i somras om riskerna för hällristningarna i Tanum
            i samband med den nya sträckningen av
          </note>
          <note>
            E 6. Tanum finns ju med på världsarvslistan. Kulturministern
            svarade då att Sverige åtagit sig att för all framtid bevara de
            värden som motiverar de svenska områdenas världsarvsstatus.
          </note>
          <note>
            Sedan frågade jag näringsministern i samma ärende. Han ville
            då inte uttala sig, vilket kanske i sig var överraskande, och
            inte föregripa ett regeringsställningstagande. Det råder inget
            tvivel om att om man går på kulturministerns svar innebär en alternativ
            sträckning en ganska stor extrakostnad för Vägverket eller anslagsgivande
            myndigheter. Det handlar om motsvarande vad Operan kostar att
            driva i Stockholm under ett års tid. Det är därför jag är nyfiken
            på hur värderingarna görs i regeringen med tanke på området i
            Tanum och med tanke på att E 6 norr om Uddevalla är viktig inte
            minst ur trafiksäkerhetssynpunkt.
          </note>
          <note>
            Anf. 200 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Detta är ett typiskt exempel på de intressekonflikter
            som hela tiden uppstår, när man å ena sidan vill ha bra vägar
            som folk inte kör ihjäl sig på och å andra sidan vill slå vakt
            om viktiga natur- och kulturvärden.
          </note>
          <note>
            Det svar jag i skriftlig form gav tidigare till Lennart Kollmats
            kvarstår. Vi har gjort ett åtagande som gäller Tanum som innebär
            att vi måste vårda och ta hand om detta.
          </note>
          <note>
            Vi har inte fått några signaler om att det finns akuta risker
            för att vi inte skulle kunna leva upp till vårt åtagande. Och
            åtagandet är ovillkorligt.
          </note>
          <note>
            Den här typen av konflikter har vi hela tiden, och det brukar
            gå att lösa dem i slutändan. Vi har sett det bl.a. när det gäller
            de kulturvärden och kulturhistoriska värden som finns vid de nedlagda
            regementena, där vi just nu har gått igenom en lång process som
            har slutat i mycket goda resultat.
          </note>
          <note>
            Polisutbildning mot kravaller
          </note>
          <note type="speaker">
            Anf. 201 YVONNE OSCARSSON (v):
          </note>
          <note>
            Fru talman! Jag har en fråga till justitieministern.
          </note>
          <note>
            I söndags kunde man läsa i en av kvällstidningarna att polisen
            i Sverige inför ordförandeskapet i EU
          </note>
          <note>
            håller på att utbilda specialstyrkor som ska vara experter på
            EU-kravaller. Bl.a. ska de lära sig hur man hanterar batonger.
            Det här är anmält till JO, och anmälaren tror att det här i stället
            kommer att uppmana till polisvåld.
          </note>
          <note>
            Den här utbildningen innebär bl.a. att man ska springa förbi
            tio uppradade personer och utdela så många välriktade slag som
            möjligt och att man under en minut ska slå så många gånger som
            möjligt mot en människa.
          </note>
          <note>
            Jag undrar om justitieministern tycker att det här är ett bra
            sätt att använda polisens resurser och om det är en metod som
            är värdig svensk polis.
          </note>
          <note>
            Anf. 202 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Jag känner inte till detaljerna kring det där, även
            om jag har läst om det. Ärendet är JO-
          </note>
          <note>
            anmält, och vi får låta ärendet ha sin gång.
          </note>
          <note>
            Jag utgår från att polisen följer de lagar och förordningar som
            gäller särskilt för poliser och att det här uppdraget också kommer
            att förenas med sådana lagar och förordningar. Eftersom det nu
            kommer att prövas återstår det att se.
          </note>
          <note>
            Köer i barnsjukvården
          </note>
          <note>
            Anf. 203 HANNA ERICSON-
          </note>
          <note type="speaker">
            BROBERG (m):
          </note>
          <note>
            Fru talman! Jag vill med anledning av den debatt vi har haft
            tidigare i dag om barns villkor ställa en fråga till socialministern.
          </note>
          <note>
            Det gäller uppgifter som jag har fått från Landstingsförbundet
            om att det inte finns statistik om köer inom barnsjukvården, trots
            att man nu bygger upp en gemensam databas som just ska visa kösituationen
            i landet. Rädda Barnen har med hänvisning till barnkonventionen
            pekat på att det i många fall brister just när det gäller redovisning
            av barns villkor.
          </note>
          <note>
            Jag undrar vad socialministern tänker vidta för åtgärder för
            att vi ska kunna överblicka hur kösituationen inom barnsjukvården
            ser ut och kunna uppfylla barnkonventionens krav och Rädda Barnens
            påpekande om möjligheterna att redovisa, följa upp och förbättra.
          </note>
          <note>
            Anf. 204 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Statistik för sjukvården svarar två instanser för.
            Den ena är landstingen själva, dvs. sjukvårdshuvudmännen, och
            den andra är Socialstyrelsen.
          </note>
          <note>
            I allt väsentligt är det landstingens sak att redovisa hur situationen
            ser ut när det gäller tillgängligheten i sjukvården.
          </note>
          <note>
            Över huvud taget är det här ett relativt nytt område. Det är
            alltså först nu som vi börjar kunna se en mer genomgripande redovisning
            av väntetider och köer i svensk sjukvård. Tidigare fanns det en
            mycket sparsam redovisning. Det här är ett arbete som nu pågår
            och som är en del av ett projekt som regeringen har kommit överens
            med Landstingsförbundet om.
          </note>
          <note>
            Jag förutsätter att Landstingsförbundet också kommer att utveckla
            hela denna statistik så att vi också får reda på hur det ser ut
            när det gäller barnsjukvården.
          </note>
          <note>
            Emellertid ska det påpekas att ingen får vård i en kö. Det viktigaste
            är att se till att det inte finns några köer.
          </note>
          <note>
            Anf. 205 HANNA ERICSON-
          </note>
          <note type="speaker">
            BROBERG (m):
          </note>
          <note>
            Fru talman! Med anledning av socialministerns sista påpekande
            vill jag säga att t.ex. i Stockholms läns landsting, som har vårdgaranti,
            finns det en utförlig statistik som visar att barn inte står i
            kö. Det vore väldigt bra om resten av landet kunde göra på motsvarande
            sätt, och inte minst införa en vårdgaranti också.
          </note>
          <note>
            Anf. 206 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Det är alldeles riktigt att man på vissa områden
            i Stockholms län sedan några år tillbaka har lyckats ganska väl
            när det gäller att arbeta bort köerna. Dock upplyses det sällan
            om att man på andra områden har lyckats sämre, dvs. att det också
            finns mycket långa köer i Stockholms län.
          </note>
          <note>
            Det viktigaste i den här diskussionen är att det som nu sker
            är att vi äntligen får en riktig redovisning av hur läget är.
            Landstingsförbundet har också fattat beslut, vilket har fått alldeles
            för lite uppmärksamhet, om att nu arbeta för ett fritt vårdval
            över hela landet.
          </note>
          <note>
            Det innebär att vi nu är på väg mot en situation med ett fritt
            vårdval för patienten, vilket kanske är den bästa utgångspunkten
            för att komma bort från de köer vi har i svensk sjukvård.
          </note>
          <note>
            Tyvärr har detta inte uppmärksammats tillräckligt mycket i den
            allmänna debatten, och jag ska gärna påpeka att det är det som
            sker. Vi kommer inte bort från köerna på annat sätt än att de
            som står i kö erbjuds vård.
          </note>
          <note>
            Delegeringsregler i sjukvården
          </note>
          <note type="speaker">
            Anf. 207 GÖRAN NORLANDER (s):
          </note>
          <note>
            Fru talman! Min fråga är riktad till socialministern.
          </note>
          <note>
            Jag gjorde ett besök på ett av våra större sjukhus i mitt hemlän
            i mellandagarna och träffade ett antal undersköterskor. De uttryckte
            en oro över att de inte får utföra enklare arbetsuppgifter som
            de är utbildade för, t.ex. enklare provtagningar. Det är arbetsuppgifter
            som i stället har överförts till sjuksköterskor. De menade att
            det är ett slöseri med resurser. De menade att man skulle frigöra
            sjuksköterskorna för andra arbetsuppgifter om undersköterskorna
            fick göra det som de är utbildade för.
          </note>
          <note>
            Enligt uppgift är det Socialstyrelsen som i sina anvisningar
            har satt stopp för det här.
          </note>
          <note>
            Jag vill gärna höra socialministerns syn på den här saken.
          </note>
          <note>
            Anf. 208 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Det är Socialstyrelsen som bestämmer i de här frågorna,
            dvs. vilka delegeringsregler som ska finnas i svensk sjukvård.
            Deras utgångspunkt är ganska rimlig, nämligen att vi ska se till
            att varje inslag i vården utförs av tillräckligt kompetent personal.
            Det är inget fel i Socialstyrelsens sätt att resonera när de försöker
            anvisa vilken personal som ska utföra vilken åtgärd.
          </note>
          <note>
            Det ska erinras om att det nyligen förekom en mycket omfattande
            debatt i USA, där man inte hade klarat av gränsdragningen mellan
            olika yrkeskompetenser vilket hade lett till uppenbara fel.
          </note>
          <note>
            Jag tycker att man ska ha som utgångspunkt att
          </note>
          <note>
            Socialstyrelsen med sina skyldigheter har agerat korrekt.
          </note>
          <note>
            Emellertid ska det påpekas att det regelverk som presenterades
            för ett år sedan har utsatts för mycket kritik. Inte minst har
            de fackliga organisationerna, framför allt Kommunalarbetareförbundet
            som representerar undersköterskorna, uppvaktat Socialstyrelsen
            med sina synpunkter. De anser att man har dragit gränsen för strikt
            och tagit ifrån undersköterskorna en del arbetsmoment som de mycket
            väl kan utföra och har kompetens för.
          </note>
          <note>
            Diskussion pågår också på Socialstyrelsen i vilken mån man skulle
            behöva se över det regelverk som presenterades förra året.
          </note>
          <note type="speaker">
            Anf. 209 GÖRAN NORLANDER (s):
          </note>
          <note>
            Fru talman! Jag är glad över att det pågår en diskussion om det
            här och att man ser över reglerna.
          </note>
          <note>
            Eftersom det på många platser är brist på sjuksköterskor skulle
            man kunna frigöra resurser som kan utnyttjas till annat. Jag kommer
            att följa den här frågan med intresse.
          </note>
          <note>
            Narkotikahundar på fängelser
          </note>
          <note type="speaker">
            Anf. 210 HELENA BARGHOLTZ (fp):
          </note>
          <note>
            Fru talman! Jag vill ställa en fråga till justitieministern,
            och den handlar om knarkhundar på fängelser.
          </note>
          <note>
            Tillgängligheten på knark har ökat på svenska fängelser de senaste
            åren. Jag har besökt anstalter i
          </note>
          <note>
            Stockholmstrakten, och den personal som jag har träffat har vittnat
            om den olyckliga utvecklingen.
          </note>
          <note>
            Som situationen ser ut i dag har kriminalvården väldigt få resurser
            att satsa på förebyggande narkotikabekämpning. De som jag har
            träffat har talat om behovet av fler knarkhundar.
          </note>
          <note>
            Knarkhundar anses av många som ett av de mest effektiva bekämpningsmedlen
            för att kunna komma åt drogproblematiken på fängelserna. Hall
            är den enda kriminalvårdsanstalten i Stockholms län som har en
            egen knarkhund.
          </note>
          <note>
            Jag har hört att ett av skälen till att det finns så få hundar
            på våra anstalter är att knarkhundarna anses kunna kränka de intagnas
            integritet. Som det ser ut i dag är man tämligen restriktiv med
            vad hundarna får sniffa på. I dag får hundarna bara sniffa på
            materiella ting, men varken på besökare eller intagna om inte
            stark misstanke om knark föreligger.
          </note>
          <note>
            Jag vill höra om justitieministern tycker att detta är skäl nog
            att inte ompröva synen på integriteten med syfte att kunna minska
            knarket på svenska fängelser.
          </note>
          <note>
            Anf. 211 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Det finns alltså sådana här knarkhundar inom kriminalvården,
            och inget hindrar att det blir flera. Sedan måste det naturligtvis
            finnas en avvägning mellan att spåra upp narkotika och personers
            integritet. Men det finns redan nu stora möjligheter att undersöka
            om personer på ett eller annat sätt har befattning med narkotika
            - långt mer än i andra sammanhang.
          </note>
          <note type="speaker">
            Anf. 212 HELENA BARGHOLTZ (fp):
          </note>
          <note>
            Fru talman! Det låter ju bra när justitieministern säger detta.
            Men varför har vi då inte fler knarkhundar på anstalterna om det
            är så att det inte är några problem? Personalen säger ju själva
            att det här är en mycket bra metod, men de upplever samtidigt
            att de inte har något slags tillstånd till detta. Jag vill fråga
            om justitieministern är beredd att gå ut på anstalterna och tala
            med personal och underlätta att man anskaffar fler knarkhundar.
          </note>
          <note>
            Anf. 213 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Jag kan inte i detalj reglera hur kriminalvården
            sköter frågor, men Kriminalvårdsstyrelsen är fullt medveten om
            att man har rätt att använda flera knarkhundar. Tidigare har det
            bl.a. sagts att det är så få knarkhundar beroende på att det är
            dyrt och på att man inte har haft tillräckliga resurser. Men nu
            får man mer resurser, 271 miljoner för det innevarande året. Då
            bör man, om man nu anser att det är det lämpliga, kunna vidta
            sådana åtgärder.
          </note>
          <note>
            Säkerheten på museer
          </note>
          <note type="speaker">
            Anf. 214 ELISABETH FLEETWOOD (m):
          </note>
          <note>
            Fru talman! Jag har en fråga till kulturministern. I
          </note>
          <note>
            december begicks det en mycket uppmärksammad stöld på Nationalmuseum.
            Tre mycket värdefulla tavlor försvann. De har ännu inte hittats.
            Vi hoppas ju att de ska komma tillbaka. Kulturministern bad att
            få träffa ansvariga efter helgen. Det tycker jag var bra. I
          </note>
          <note>
            en kommentar fick jag sedan höra att visst skulle man förstärka
            säkerhetsåtgärderna, bl.a. den tekniska möjligheten med övervakningskameror
            osv. Men några resurser för detta kunde kulturministern inte ställa
            till förfogande. Det gjorde mig orolig. Det är ju inte så att
            museerna disponerar medel för en sådan utbyggnad, som är ganska
            kostnadskrävande, utan stöd från staten och riksdagen. Min fråga
            till kulturministern är:
          </note>
          <note>
            Är det verkligen kulturministerns avsikt att detta ska ske innanför
            ramarna?
          </note>
          <note>
            Anf. 215 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Till att börja med hoppas vi alla självfallet att
            den konst som har försvunnit genom kuppen på Nationalmuseum ska
            kunna komma tillbaka. Nationalmuseum ville inför innevarande budgetår
            få ett ökat stöd, alltså reformmedel utöver den sedvanliga pris-
            och löneuppräkningen, med ungefär två och en halv miljoner kronor.
            De fick nästan en miljon mer i budgetpropositionen. De fick alltså
            mer pengar än de själva hade önskat.
          </note>
          <note>
            Jag tycker att det visar den syn som regeringen har rent allmänt
            när det gäller Nationalmuseums ställning och att museet ska ha
            resurser. Vi pekar ju inte längre ut hur museerna, de självständiga
            myndigheterna och de självständiga museerna, väljer att prioritera
            i sin budget.
          </note>
          <note>
            Vi vet att Nationalmuseum har en god säkerhet, men det behövs
            förstärkningar. Jag har hunnit träffa
          </note>
          <note>
            Nationalmuseums ledning ännu en gång denna vecka.
          </note>
          <note>
            Vi för intensiva diskussioner om behoven. Vi talar naturligtvis
            också om hur man ska kunna finansiera det hela. Det är en fortlöpande
            dialog. Det handlar om hur budgeten skulle kunna se ut. Men det
            handlar också om andra typer av förstärkningar. Dialogen pågår
            alltså, men jag budgetförhandlar inte i kammaren i dag.
          </note>
          <note type="speaker">
            Anf. 216 ELISABETH FLEETWOOD (m):
          </note>
          <note>
            Fru talman! Jag hade inte heller tänkt att det skulle bli någon
            budgetförhandling här. Det tror jag att kulturministern inser
            själv. Det var ju så illa att när man hade begärt övervakningskameror
            sade länsstyrelsen nej. Nu har länsstyrelsen backat, och landshövding
            Ulf Adelsohn har sagt att han kommer att stödja att dessa kameror
            får införas. Det är bra.
          </note>
          <note>
            Men vad jag ville påpeka här var att det är minst lika viktigt
            med driftsbudgeten så att man kan öka personalen och ha vakter
            i varje sal. Så länge man inte har det finns naturligtvis en uppenbar
            risk att en sådan här stöld kan upprepas. Jag hoppas att vi inför
            nästa budgetsamarbete ska kunna komma till en lösning i frågan
            så att inte svenska konstsamlingar, som även naturligtvis är internationella
            men som finns på svenska museer, drabbas av ännu en sådan här
            ganska uppmärksammad stöld.
          </note>
          <note>
            Anf. 217 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Jag vill inte peka ut exakt vad som bör förstärkas
            när det gäller säkerheten på Nationalmuseum. Jag tror att museets
            ledning är bäst på att bedöma detta. De har en rad punkter som
            de har redovisat för oss i departementsledningen. När det gäller
            hur detta ska finansieras finns det en rad olika idéer och vägar.
            Detta för vi en nära och intensiv dialog med museet om. Självklart
            ska de nödvändiga säkerhetsinvesteringar som behöver göras också
            göras. Jag är också glad om länsstyrelsen väljer att ompröva sin
            inställning till övervakningskameror.
          </note>
          <note>
            Pedofiler på Internet
          </note>
          <note type="speaker">
            Anf. 218 ROSITA RUNEGRUND (kd):
          </note>
          <note>
            Fru talman! Jag har en fråga till skolminister
          </note>
          <note>
            Ingegerd Wärnersson. Det finns i dag ett material, och kanske
            flera som jag inte känner till, framtaget om hur man skyddar sig
            som elev mot pedofiler på nätet. Detta kan skolorna köpa in. Det
            är fortfarande få skolor som använder materialet, och inköp av
            material är ju inte en politisk fråga. Men min fråga till skolministern
            är ändå: Kommer skolministern att medverka till att kunskapen
            i skolan ökar hos eleverna och hos lärarna när det gäller hur
            man skyddar sig mot pedofiler på nätet?
          </note>
          <note>
            Anf. 219 Statsrådet INGEGERD WÄR-
          </note>
          <note type="speaker">
            NERSSON (s):
          </note>
          <note>
            Fru talman! Ett mycket viktigt uppdrag för skolan är just att
            lära sig att hantera all den information som finns på nätet. Jag
            delar frågeställarens uppfattning att vi också ska visa på obehagligheterna.
            Man ska ta upp detta också i ett värderings- och värdegrundstänkandeperspektiv.
            Det gäller hur vi kan påverkas av alla typer av information; information
            som är inriktad på att skada och information som är tänkt för
            att upplysa. Det är viktigt att ge möjligheten.
          </note>
          <note>
            Vi har också i direktiv som vi ger till Skolverket när det gäller
            kompetensutveckling för skolledarna pekat på de här sakerna som
            rör sexuella frågor, olika områden som berör detta. Också skolledarna
            ska få en merkunskap för att i sin tur kunna medverka till att
            personalen har kunskaper.
          </note>
          <note type="speaker">
            Anf. 220 ROSITA RUNEGRUND (kd):
          </note>
          <note>
            Fru talman! Det gläder mig. Jag frågar också skolministern: Hur
            kommer man att följa upp det här?
          </note>
          <note>
            Hur följs just den här kunskapen upp i skolorna? Hur används
            den om det blir ett kompetenshöjande?
          </note>
          <note>
            Anf. 221 Statsrådet INGEGERD WÄR-
          </note>
          <note type="speaker">
            NERSSON (s):
          </note>
          <note>
            Fru talman! Utbildningen för skolledarna kommer att vara på det
            traditionella sättet med konferenser och uppföljande arbete. Så
            det blir ju direkt riktat till dem som anmäler sig till den här
            kompetensutvecklingen. Där ligger också uppföljningen; i dem som
            man har mött.
          </note>
          <note>
            Utan att gå in på precis den här enskilda frågan så är det ju
            en stor satsning på hela IT-användningen i skolan där vi ger merkunskap
            till en lång rad lärare.
          </note>
          <note>
            40 000 lärare genomgår den här utbildningen. Och den är ju bred.
            Den tittar på olika perspektiv - även om jag inte kan säga att
            jag i dag vet att man just har inriktat sig på det som frågeställaren
            nämner.
          </note>
          <note>
            Lärarbristen i skolorna
          </note>
          <note type="speaker">
            Anf. 222 SOFIA JONSSON (c):
          </note>
          <note>
            Fru talman! Det fattas ju ett antal lärare runt om på Sveriges
            skolor. Till hösten räknar man med att ungefär 10 000 lärare kommer
            att saknas runt om i våra klasser.
          </note>
          <note>
            Jag vill höra vad skolministern och regeringen har för plan eller
            strategi för att se till att eleverna kommer att ha lärare i klassrummen
            till hösten.
          </note>
          <note>
            Anf. 223 Statsrådet INGEGERD WÄR-
          </note>
          <note type="speaker">
            NERSSON (s):
          </note>
          <note>
            Fru talman! Lärarutbildningen är ju Thomas
          </note>
          <note>
            Östros ansvarsområde, men jag ska givetvis ändå svara på frågan.
          </note>
          <note>
            Vi fortsätter att utöka antalet platser vid våra lärarutbildningar.
            Det är en viktig del. Det har skett en utökning med tusentals
            platser. Av antalet ansökningar kan vi se att det fortfarande
            finns ett stort intresse för att söka till lärarutbildningarna.
            Men precis som tidigare kan vi se att vi fortfarande har brister
            när det gäller sökande till utbildningar med naturvetenskaplig
            och teknisk inriktning.
          </note>
          <note>
            Vi fortsätter det s.k. SÄL-projektet, att lärare som i dag undervisar
            ute på skolorna men som inte har behörighet ges möjlighet att
            få sin lärarbehörighet.
          </note>
          <note>
            Det innebär att de kan fortsätta att arbeta deltid men också
            ha möjlighet att läsa på halvtid.
          </note>
          <note type="speaker">
            Anf. 224 SOFIA JONSSON (c):
          </note>
          <note>
            Fru talman! Det är jättebra att skolministern ser att det finns
            ett problem i detta, därför att någonting måste göras. Centerpartiet
            har i sin budget tillfört 1
          </note>
          <note>
            miljard extra nästa år som ska kunna satsas på kommuner och på
            skolan för att man ska kunna anställa fler lärare och andra vuxna
            i skolan. Men det krävs ju snabba puckar här. Vi ska inte under
            en femårsperiod se att man kan börja ta in fler på lärarutbildningen.
          </note>
          <note>
            Någonting måste göras under våren, så att kommuner och skolor
            har råd att anställa fler vuxna i skolan. Hur tänker regeringen
            agera för att de vuxna ska komma till skolan?
          </note>
          <note>
            Anf. 225 Statsrådet INGEGERD WÄR-
          </note>
          <note type="speaker">
            NERSSON (s):
          </note>
          <note>
            Fru talman! Satsningen på att det ska bli fler i skolan startar
            fr.o.m. hösten. Då kommer vi givetvis att se ett resultat av detta.
            Det rör sig ju om olika yrkeskategorier som ska in i skolan.
          </note>
          <note>
            Det som jag tycker är viktigt är just detta projekt som riktar
            sig till dem som kanske nu arbetar i skolan men också kanske till
            dem som känner att de gärna skulle vilja arbeta med barn och ungdomar
            och har en gedigen akademisk utbildning. Men de kanske också har
            annan erfarenhet av arbete med barn. Vi öppnar nu möjligheterna
            också för dem att komma in. Och detta ligger ju mycket närmare
            i tid än om man ser på den betydligt längre traditionella lärarutbildningen.
          </note>
          <note type="speaker">
            Anf. 226 TALMANNEN:
          </note>
          <note>
            Därmed är denna frågestund avslutad. Det var som alltid betydligt
            fler frågor än vi hann med. Jag tackar ledamöter och statsråd
            för er medverkan i denna frågestund.
          </note>
          <note>
            4 § (forts. från 2 §) Allmänpolitisk debatt
          </note>
          <note>
            Barns och ungdomars möjligheter (forts.)
          </note>
          <note type="speaker">
            Anf. 227 KIA ANDREASSON (mp):
          </note>
          <note>
            Herr talman! Det var strax före jul som moderaterna ville ha
            en extra debatt. Och i deras begäran stod det att det var med
            anledning av exempel på det ökande ungdomsvåldet. Det var just
            på grund av att det i rubriken stod det ökande ungdomsvåldet som
            jag reagerade. Jag tänkte då att jag måste gå till botten med
            detta uttryckssätt - det ökande ungdomsvåldet.
          </note>
          <note>
            Visst är det intressant om det har skett en minskning eller ökning,
            eftersom det ofta är dessa diskussioner som ligger till grund
            för åtgärder som vidtas politiskt.
          </note>
          <note>
            Jag studerade då alla de forskningsrapporter som finns i ämnet,
            och BRÅ är väldigt duktigt på att producera. I en Brå-rapport
            från år 2000 som vi redan har nämnt här, Stöld, våld och droger
            bland elever i årskurs 9, finner man att det inte är ovanligt
            att unga människor begår brott. Men det är ofta fråga om lindriga
            brott. Visserligen är det inte så vi vill ha det i samhället,
            men det handlar ändå om skadegörelse, snatteri och enkelt klotter.
          </note>
          <note>
            Jämfört med 1995, då en sådan undersökning också gjordes, hade
            det skett en minskning utom när det gäller våld där nivåerna var
            i stort sett oförändrade.
          </note>
          <note>
            De andra brottstyperna där det hade skett en minskning var stöldbrott
            och skadegörelse.
          </note>
          <note>
            Vi måste här konstatera att för den stora majoriteten av ungdomar
            är det en engångsföreteelse att man begår ett brott. Men de begås
            av många. Men grövre kriminalitet bland ungdomar är också ovanlig.
          </note>
          <note>
            Enligt BRÅ:s rapport från år 2000 har man granskat påföljdssystemet
            för unga under åren 1980-1998.
          </note>
          <note>
            Antalet ungdomar som lagförs för brott har varit tämligen konstant
            sedan mitten av 80-talet gällande
          </note>
          <note>
            15-17-åringar, dvs. de allra yngsta. Och den registrerade ungdomsbrottsligheten
            har inte ökat, utan den har varit ganska jämn under de senaste
            15-20 åren.
          </note>
          <note>
            Detta framgår av BRÅ:s statistik.
          </note>
          <note>
            Däremot har färre ungdomar fått åtalsunderlåtelse på grund av
            lagändringar. 1988 infördes en begränsning när det gäller åtalsunderlåtelse,
            och 1995 tillkom ytterligare en bestämmelse om att åtalsunderlåtelse
            som regel inte bör meddelas vid återfall i brott. Och resultatet
            har blivit att under perioden 1985-1998
          </note>
          <note>
            ökade antalet ungdomsbrottsmål i domstolarna. De fördubblades
            mellan år 1985 och 1998.
          </note>
          <note>
            Fler åtal speglar en attitydförändring - det är en politisk position
            - att toleransen mot ungdomar som begår brott har minskat. Det
            är helt klart på det sättet.
          </note>
          <note>
            Dessutom misstänks flera ungdomar faktiskt för misshandel och
            olaga hot. Och det brukar leda till åtal. Och det har också betydelse.
          </note>
          <note>
            I stället för åtalsunderlåtelse har det blivit dagsböter och
            överlämnande till vård inom socialtjänsten.
          </note>
          <note>
            Det senaste har ökat kraftigt under 90-talet.
          </note>
          <note>
            Vad betyder då dessa två lagbestämmelserna konkret? Jo, att slutsituationen
            för de unga lagöverträdarna är densamma som för ungefär 15 år
            sedan. Men skillnaden är att vägen går över domstol. Dessutom
            har vi den nya lagen om § 12-hemmen och de grövsta brotten. Det
            handlar då om synnerligen allvarliga omständigheter. Och detta
            har ökat.
          </note>
          <note>
            Det har varit en medveten strategi att ungdomarna ska se pedagogiskt
            att det händer någonting, och de ska dras inför domstol. Och nu
            har vi ändå hört här att många ungdomar ändå inte tar detta på
            allvar. Så man kan ju undra hur mycket detta betyder pedagogiskt
            för dessa ungdomar.
          </note>
          <note>
            Men jag tycker att det skulle vara angeläget att ge
          </note>
          <note>
            BRÅ i uppdrag, vilket jag kommer att ivra på i mitt arbete, att
            se över hur socialtjänsten har hanterat alla dessa fall, vilka
            insatser som har gjorts och vilken kvalitet det har varit. Jag
            skulle vilja se en sammanställning över detta. För visst är det
            viktigt vad som händer med de ungdomar som hamnar här. Detta har
            man inte undersökt tillräckligt.
          </note>
          <note>
            Men den övergripande frågan är: Har det skett någon markant ökning
            av ungdomsvåldet när det gäller ungdomar i åldern 15-20 år? När
            jag har ställt den frågan har jag fått höra att svaret är nej.
            Jag har också läst en avhandling från Felipe Estrada vid Stockholms
            universitets kriminologiska avdelning. Den publicerades 1999.
            Han har gjort denna noggranna kartläggning över tiden, och han
            har inte funnit att det har skett någon ökning av ungdomsvåldet.
          </note>
          <note>
            När Moderaterna, Kristdemokraterna och Centern har stått här
            i talarstolen och sagt just detta, så stämmer inte detta med BRÅ:s
            forskning eller med denna kriminologs forskning, som har gått
            mycket noga igenom detta.
          </note>
          <note>
            Vad är då svaret på varför det står ord mot ord?
          </note>
          <note>
            Jo, det är svårt att svara därför att det inte endast går att
            referera till den officiella statistiken. Den officiella statistiken
            visar att de senaste decennierna har antalet ungdomar som lagförs
            för stöldbrott minskat, men den registrerade brottsligheten har
            ökat. Så är det med den statistiken. Men kriminalstatistiken är
            inte en direkt återspegling av den verkliga brottsutvecklingen,
            vilket är ett välkänt faktum inom kriminologin.
          </note>
          <note>
            Faktorer som spelar roll är upptäckt, anmälan till polis, registrering
            i rätt kod, att brott klaras upp, att förövaren identifieras så
            att personanknuten statistik ska kunna produceras. Antalet brott
            som klaras upp utgör endast en mindre del av de brott som anmäls
            till polisen, dock en högre andel av våldsbrott därför att de
            oftast finns en konfrontation. Man ser en gärningsman. Vid stöldbrott
            ligger det inte till så.
          </note>
          <note>
            Dessutom har det också betydelse hur medierna skildrar ungdomsvåldet.
            De har en stor påverkan. I
          </note>
          <note>
            den avhandling som jag refererade till finner man att det blev
            ett trendbrott så att 1986 ändrades fokus från stöldbrott till
            våldsbrott. Det blev ett hett ämne. Detta påverkade ganska snart
            också hur politikerna handlade. Precis när detta händer tillsätts
            det utredningar, och man sätter i gång kampanjer. Mediernas skildringar
            skapar bilder av ungdomsvåldet som i sin tur skapar aktivitetspress
            bland ansvariga politiker. Oftast är det krav på fler poliser,
            som vi har hört här, och också en skärpt lagstiftning.
          </note>
          <note>
            Det som jag tycker är det viktigaste är förebyggande åtgärder,
            som vi har talat om många gånger tidigare, att resurser och pengar
            ges till alla dessa områden så att vi hindrar ungdomar att begå
            brott.
          </note>
          <note>
            Där kan vi inte bara lägga fram en budget med fler poliser, utan
            det kräver helt andra åtgärder. Men jag ville ha sagt att ungdomsbrottsökningen,
            våldsbrotten, är inte så enligt all tillgänglig forskning som
            vissa partier här har sagt i dag.
          </note>
          <note type="speaker">
            Anf. 228 GUN HELLSVIK (m) replik:
          </note>
          <note>
            Herr talman! Först vill jag uttrycka min glädje över att Kia
            Andreasson uttalar sig positivt om att vi ska få klarhet i hur
            vården enligt socialtjänstlagen egentligen ser ut. Det innebär
            att vi moderater kommer att få ett ja från Kia Andreasson till
            den begäran vi lämnade in före jul om en utfrågning på just detta
            område.
          </note>
          <note>
            När det gäller de ungas brottslighet nämner inte
          </note>
          <note>
            Kia Andreasson en annan redovisning från BRÅ där man redovisar
            brott med ung som gärningsman och ung som offer. Där framgår det
            klart att de unga offren har en låg anmälningsbenägenhet av rädsla
            för repressalier och därför att de tror att ingenting händer med
            gärningsmannen i alla fall.
          </note>
          <note>
            Jag tycker inte, oberoende av detta, att vi ska fortsätta den
            här debatten. Jag tycker att Kia Andreasson bagatelliserar de
            problem som vi har i dag, samma dag som vi har fått bevis för
            att det som vi inte trodde och hoppades på inte skulle hända har
            hänt.
          </note>
          <note type="speaker">
            Anf. 229 KIA ANDREASSON (mp) replik:
          </note>
          <note>
            Herr talman! Jag vill absolut inte bagatellisera.
          </note>
          <note>
            Jag tycker att det är ett oerhört viktigt område. Jag vill också
            understryka just förebyggande åtgärder, att resurser avsätts till
            skolan, till personal som kan jobba med problemen och inte behöva
            övervältra det till andra myndigheter. Det har visat sig att när
            man skurit ned inom skolan har man inte kunnat lösa andra disciplinsvårigheter
            - självklart när det är få vuxna i skolan, och då blir det polisanmälningar.
            Socialtjänsten ska ha mycket personal där, över huvud taget ska
            det finnas många vuxna runt ungdomar, så att man på tidigt stadium
            kan rycka in. Det vill jag verkligen trycka på.
          </note>
          <note>
            När det gäller ungdomsrånen har polisanmälningarna ökat det första
            halvåret 1999. Det har faktiskt varit lika många som under 1998.
            Det beror på en ökad benägenhet att anmäla dessa brott.
          </note>
          <note>
            Den tragiska händelsen i dag är också något som man bör se över
            tid. Medierna skildrar och vi blir fruktansvärt upprörda. Men
            som politiker måste vi ändå se hur forskningen är. Det som man
            efter denna händelse kan ifrågasätta är vapnen i samhället. Det
            skulle jag vilja undersöka mer.
          </note>
          <note type="speaker">
            Anf. 230 GUN HELLSVIK (m) replik:
          </note>
          <note>
            Herr talman! Men tanke på att Kia Andreasson talar om ökad anmälningsbenägenhet
            vill jag bara uppmana Kia Andreasson att sätta sig in i den BRÅ-
          </note>
          <note>
            rapport som handlar om ungas brott mot unga. Där framgår det
            klart och tydligt att de unga offren har en väldigt låg anmälningsbenägenhet.
            Bland de skäl som anförs för detta är rädsla för repressalier
            och att ingenting händer i alla fall.
          </note>
          <note type="speaker">
            Anf. 231 KIA ANDREASSON (mp) replik:
          </note>
          <note>
            Herr talman! Jag har noterat den rapporten, Gun
          </note>
          <note>
            Hellsvik, och jag har också noterat att det har blivit en ökning
            därför att också diskussionerna om detta har möjliggjort att fler
            anmäler det.
          </note>
          <note type="speaker">
            Anf. 232 GUNNEL WALLIN (c) replik:
          </note>
          <note>
            Herr talman! Kia Andreasson nämnde att grövre brott blir allt
            vanligare och hänvisade till BRÅ:s statistik. BRÅ gör mycket bra
            saker, vi båda två sitter i styrelsen. Men i statistiken ligger
            man efter när det gäller siffrorna, och de är fortfarande inte
            klara för
          </note>
          <note>
            1999. Vi lever faktiskt i verkligheten.
          </note>
          <note>
            Då vill jag hänvisa till Kia Andreassons hemstad
          </note>
          <note>
            Göteborg och de gäng bland ungdomar som växer sig allt starkare
            och där den grova kriminaliteten är stor och där också vapen är
            mycket vanliga. Man har beslagtagit en stor mängd. Det tycker
            jag är oroväckande, och det räknar jag till grova brott som vi
            verkligen måste göra någonting åt.
          </note>
          <note type="speaker">
            Anf. 233 KIA ANDREASSON (mp) replik:
          </note>
          <note>
            Herr talman! Påståendet att gängen förändras storleksmässigt
            och blivit fler har jag inte underlag för att bemöta. Det har
            väl alltid funnits ungdomsgäng i alla tider. Däremot att skjutvapen
            blivit så lätt åtkomliga är ytterst alarmerande. Vi har nyss försökt
            att skärpa vapenlagstiftningen för legala vapen, vilket det också
            fanns ett motstånd mot att göra från vissa partier. Men att vapen
            är det så lätta att få tag i beror säkert till stor del på en
            stor mängd illegala vapen.
          </note>
          <note>
            Där har vi inte riktigt klart för oss hur stor den delen är.
            Det borde verkligen vara ett projekt att genomföra.
          </note>
          <note type="speaker">
            Anf. 234 GUNNEL WALLIN (c) replik:
          </note>
          <note>
            Herr talman! Jag besökte Göteborgspolisen i förra veckan. Det
            gäller att göra nedslag i verkligheten för att se hur situationen
            är och inte bara att förlita sig till forskningsrapporter, även
            om de är viktiga. De vapen som är i rullning i Göteborg är säkert
            inte sådana som var inlåsta i ett vapenskåp utan kommer säker
            från annat håll.
          </note>
          <note>
            Det sades också att polisen vill och försöker göra någonting
            åt detta, men de känner att de är för få, de klarar inte av det.
            Så visst ligger det någonting i när jag från talarstolen säger
            att det behövs fler poliser.
          </note>
          <note type="speaker">
            Anf. 235 KIA ANDREASSON (mp) replik:
          </note>
          <note>
            Herr talman! Det tycker jag också, och det tycker också Vänsterpartiet
            och Socialdemokraterna. Därför har vi en plan på att det ska bli
            fler poliser i framtiden. Det vet Gunnel Wallin. Det är inte alls
            så att vi inte vill ha det. Men vi vill också ha resurser för
            förebyggande åtgärder som jag har pratat om och fler vuxna bland
            ungdomar. Ytterst - med tanke på att det finns mycket vapen i
            samhället - är det vi vuxna som skapar barnen. Vi har väldigt
            stora krav på barn i alla sammanhang, vilket vi ska ha, men vi
            ska ha ännu större krav på vuxna människor i vår omgivning.
          </note>
          <note type="speaker">
            Anf. 236 RAGNWI MARCELIND (kd) replik:
          </note>
          <note>
            Herr talman! Jag är faktiskt lite oroad över den taktik som används,
            att försöka bagatellisera ungdomsbrottsligheten. Jag har några
            frågor till Kia Andreasson eftersom jag har läst BRÅ:s rapport
            och även den rapport som Kia Andreasson hänvisar till.
          </note>
          <note>
            Enligt BRÅ har antalet ärenden som avskrevs för att den misstänkte
            var under 25 år faktiskt ökat med
          </note>
          <note>
            5 % från att 1990 ha varit 10 500 till 1998 då antalet var 13
            240. I rapporten står det att ungdomsrånen har ökat och att anmälningsbenägenheten
            är väldigt liten.
          </note>
          <note>
            Endast 50 % av de unga vill anmäla rånen. Bland utlandsfödda
            är den siffran bara 37 %. Och så säger
          </note>
          <note>
            Kia Andreasson att anmälningsbenägenheten har ökat.
          </note>
          <note>
            Min fråga är då till Kia Andreasson med anledning av den rapport
            som flera har hänvisat till i dag:
          </note>
          <note>
            Är det ändå inte oroväckande att det i Sverige är
          </note>
          <note>
            65 % av niondeklassarna som själva berättar att de under det
            gångna året har begått någon form av brottslig handling?
          </note>
          <note type="speaker">
            Anf. 237 KIA ANDREASSON (mp) replik:
          </note>
          <note>
            Herr talman! Jag bagatelliserar inte. Jag vill bara ha vett och
            sans i debatten och att vi som sitter i justitieutskottet tar
            del av den forskning som ingående och problembaserat skildrar
            utvecklingen över tid med många aspekter, så att vi inte styrs
            av medierapportering och gör hastiga förändringar som egentligen,
            om man ser i backspegeln, inte är bra. Vi måste ta det ansvaret
            när vi ska bestämma om så här viktiga frågor.
          </note>
          <note>
            När det gäller BRÅ:s rapport om ungdomsrån sade jag att lika
            många rån hade anmälts under första halvåret 1999 som under hela
            1998. Det tycker jag är ett tecken på att det har skett en ökning.
          </note>
          <note type="speaker">
            Anf. 238 RAGNWI MARCELIND (kd) replik:
          </note>
          <note>
            Herr talman! Det var precis det som jag ville komma fram till,
            eftersom Kia Andreasson har negligerat våra uppgifter tidigare
            i debatten om att t.ex.
          </note>
          <note>
            ungdomsrånen har ökat.
          </note>
          <note>
            Vett och sans i debatten, säger Kia Andreasson och hänvisar till
            olika slags forskning. Då är min fråga: Är BRÅ:s rapporter inte
            vett och sans i Kia
          </note>
          <note>
            Andreassons ögon?
          </note>
          <note>
            Jag har en sista fråga. Kia Andreasson brukar ofta diskutera
            familjens betydelse. Jag skulle vilja fråga
          </note>
          <note>
            Kia Andreasson än en gång om hon vill understryka familjens betydelse
            i det brottsförebyggande arbetet.
          </note>
          <note type="speaker">
            Anf. 239 KIA ANDREASSON (mp) replik:
          </note>
          <note>
            Herr talman! Jag vet inte om Ragnwi Marcelind väljer att höra
            fel, för det jag sade om ungdomsrånen var att just polisanmälningarna
            har ökat. Jag talade inte om ifall ungdomsrånen har ökat eller
            minskat, utan det handlade om polisanmälningar. Det handlar också
            siffrorna om i BRÅ:s rapport, och den visade på en ökningsbenägenhet.
            Detta sade jag därför att
          </note>
          <note>
            Ragnwi Marcelind påstod att ungdomar inte vågar anmäla brotten.
          </note>
          <note>
            När det gäller familjen är det många ungdomar som formas av familjen.
            De flesta föräldrar kan ju sköta den fostrande rollen, men det
            är ju ungdomar till föräldrar som inte kan det som är i riskzonen.
          </note>
          <note>
            Därför kan inte familjen alltid betraktas som den bästa brottsförebyggande
            enheten i samhället, för många familjer skapar sådana problem
            som barnen sedan får med sig i bagaget.
          </note>
          <note>
            Anf. 240 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Herr talman! Jag vill först djupt beklaga vad som har hänt i
            dag. Tankarna går förstås till pojkens anhöriga. Vi vet ännu för
            lite. Vi behöver information och sedan analys. Och jag är övertygad
            om, trots alla meningsskiljaktigheter som här kan finnas, att
            vi alla är överens om att skottlossning i en skola aldrig får
            förekomma. Detta är oavsett vad som nu har hänt och oavsett om
            vi har en socialdemokratisk eller en borgerlig regering.
          </note>
          <note>
            Temat för dagens debatt, herr talman, är barns och ungdomars
            möjligheter. Barn och ungdomar berör oss alla. Vi har egna erfarenheter
            som formar vår syn på olika åtgärder. Flera av oss, ja, kanske
            alla, är föräldrar, men vi har också annan erfarenhet allihopa.
            Min erfarenhet är från det att jag arbetade som biträdande jurist
            och sedan advokat under sammanlagt tio år. Jag fick då erfarenheter
            som har format min syn på åtgärder som behöver vidtas.
          </note>
          <note>
            Om jag ska sammanfatta två intryck är det ena att det är sociala
            orsaker som ligger bakom brott. Det andra är att barn och ungdomar
            har mycket svårt att påverka sin egen sociala situation när det
            gäller boende, segregation och annat. Jag är knappast den första
            som konstaterar det faktum att det är sociala orsaker, vill jag
            understryka. Men det är fortfarande förvånansvärt många som bagatelliserar
            det faktum att det faktiskt är sociala orättvisor som ligger bakom
            brott.
          </note>
          <note>
            Det som jag menar skiljer regeringens syn från kanske främst
            moderaternas syn är att det inte bara handlar om antalet poliser,
            även om det är viktigt och kommer att öka. Men det är inte bara
            fler poliser och hårdare tag som behövs, utan det är framför allt
            en fungerande välfärdssituation för alla barn och ungdomar som
            behövs. Det görs nu också satsningar på dagis, fritis och skola,
            och vi vet att det är där som problemen kan börja. Det är alltså
            minskade klassklyftor som är det bästa receptet.
          </note>
          <note>
            Det här är ingenting som gäller just i Sverige. Det är bara att
            se oss omkring. Vi kan se på det land som
          </note>
          <note>
            Gun Hellsvik nämnde, USA, där det nu sitter två miljoner personer
            i fängelse. Jämför man det med hur det är i Sverige är det 20
            gånger flera. Jämför man klassklyftorna där med Sveriges och andra
            länders kan man konstatera att klassklyftor och brottslighet går
            hand i hand. Så är det inte bara nu. Så har det varit i alla tider.
          </note>
          <note>
            Det bästa stöd som man kan ge barn och ungdomar är naturligtvis
            att satsa på och ge stöd till familjen. Regeringen har i sitt
            nationella brottsförebyggande program, Allas vårt ansvar, slagit
            fast att det är just stöd till familjer som behövs. Det är också
            ett brottsförebyggande arbete som är så oerhört viktigt. Och i
            två tredjedelar av landets kommuner finns det nu ett brottsförebyggande
            råd. Det är väldigt viktigt att det arbete som görs får fortsätta.
            Varje barn som vi kan rädda undan droger och kriminalitet är en
            enorm vinst, först och främst naturligtvis för barnet men även
            för barnets familj och för samhället.
          </note>
          <note>
            Barn kan däremot inte hindra de sociala orättvisorna. De har
            alltså svårt att påverka sin yttre situation. Men när barn hamnar
            snett gäller det att handla snabbt och effektivt. Det är det allra
            viktigaste. Men vi måste tänka på vad vi gör. Vi måste tänka på
            vad som är bäst för det enskilda barnet, vad som är det bästa
            vi kan göra, helt i enlighet med barnkonventionen.
          </note>
          <note>
            När det gäller barn under 15 år är det socialtjänsten som ska
            ha ansvaret. Det är personer som är utbildade för att just ta
            hand om barn som har det svårt, där familjerna inte orkar och
            där, som Morgan
          </note>
          <note>
            Johansson sade, samhället måste vara starkt och ge resurser.
            Men det är alltså de personer som är bäst lämpade som ska ta hand
            om dem. Om det är ett barn under 15 år som grips av polis, ska
            det också rapporteras till socialtjänsten.
          </note>
          <note>
            Barn över 15 år kan man inte helt hålla utanför kriminalvården,
            även om man fortfarande måste tänka på att de är barn. Men där
            gäller det verkligen också att reagera snabbt. Det är därför som
            lagen om unga lagöverträdare, som utvärderades 1995, är otroligt
            viktig. Man har kunnat konstatera att handläggningstiderna är
            betydligt kortare än tidigare.
          </note>
          <note>
            Den 1 januari 1999 förbättrades påföljdssystemet för unga lagöverträdare.
            Man gjorde påföljden vård i socialtjänsten tydligare. En ny frihetsberövande
            påföljd, sluten ungdomsvård, gav en möjlighet för domstolen att
            döma till en sträng påföljd där mycket allvarliga brott hade begåtts
            av barn.
          </note>
          <note>
            En annan sak som man kan konstatera när man träffar unga brottslingar
            är den omognad som finns.
          </note>
          <note>
            Vi talar ofta om 15-, 16- och 17-åriga kriminella. När man träffar
            de här barnen märker man att de ofta har en mognad som är mycket
            lägre än så. Man märker det bl.a. på bristen på empati och förståelse
            för brottsoffren. Detta har framkommit inte minst när det gäller
            de s.k. ungdomsrånen av mobiltelefoner. Man frågar, som jag ofta
            gjorde som offentlig försvarare:
          </note>
          <note>
            Förstår ni inte vilken skada ni gör? Ofta får man svaret: Nej,
            vi använde inte så mycket våld, och de får en ny telefon. De förstod
            inte vilken enorm skada det blir för de människor som utsätts
            för detta, hur hela deras liv förändras och hur stöd måste ges
            på alla sätt till dessa offer. Det finns en stor skillnad i synen
            på vad som hänt. Det är därför det lagförslag om medling som nu
            är på remiss är så viktigt. Vi måste få de barn som begår brott
            att förstå vilken enorm skada de gör.
          </note>
          <note>
            Medling kan naturligtvis bara ske om brottsoffret självt vill
            det. Det är viktigt att ge stöd även till de barn som har råkat
            ut för brott och till brottsoffer över huvud taget som inte vill
            delta i en medling. Det är viktigt att ge stöd till alla brottsoffer.
            Vad gäller barn så finns det nu, som ett exempel man kan nämna,
            möjlighet till särskild företrädare när föräldrar har begått brott.
            Socialstyrelsen och Svenska kommunförbundet förbereder insatser
            för att utveckla socialtjänstens stöd till barn som har utsatts
            för brott. Det kommer nu under våren en brottsofferproposition
            som ytterligare ska stärka brottsoffren.
          </note>
          <note>
            Om det inte är mycket våld när det gäller ungdomsrån - generellt
            sett, vill jag understryka - så vill jag ändå tala om den koppling
            som finns mellan ungdomsvåld och narkotika. Det är en oroande
            ökning.
          </note>
          <note>
            Vi har talat mycket här i dag om ökning av ungdomsbrott. De rapporter
            som finns - i varje fall de som har varit ledande - säger att
            brottsligheten egentligen inte har ökat under hela 90-talet, men
            att den grövre brottsligheten har blivit värre. Jag tror att det
            finns ett samband mellan det oroväckande ökande narkotikamissbruket
            hos ungdomar och brottsligheten. Vi har en internationellt sett
            låg nivå fortfarande, men vi måste se upp och vi måste på alla
            sätt försöka hindra den här utvecklingen.
          </note>
          <note>
            Rohypnol känner alla till. Det får fruktansvärda effekter på
            ungdomar. Lars Engqvist svarade i förrgår på en interpellation.
            Vi har talat om att försöka gå vidare med just detta. Jag säger
            inte att det är möjligt
          </note>
          <note>
            - men det bästa vore att helt förbjuda Rohypnol med tanke på
            de effekter som det får tillsammans med alkohol. Mig veterligen
            är detta första gången som man använder droger i strategiskt syfte
            - för att förbättra sina möjligheter att delta i bråk. Det gäller
            då framför allt unga killar. Det används faktiskt också till offer
            vid sexuella brott. Detta är någonting som vi alla verkligen måste
            försöka vidta åtgärder mot.
          </note>
          <note>
            Det har alltså gjorts en rad olika saker. Det behöver göras mer.
            Jag vill återigen understryka att det viktigaste är att kämpa
            för ett rättvist samhälle. Det minskar brottsligheten, men det
            är också då som barn och ungdomar har möjlighet att påverka sin
            egen situation. Det är då de får den tron på samhället som de
            är värda. Det är då de får sina egna möjligheter att påverka sin
            egen situation. Det är ungdomarna värda.
          </note>
          <note type="speaker">
            Anf. 241 GUN HELLSVIK (m) replik:
          </note>
          <note>
            Herr talman! Justitieministern uppehöll sig mycket vid de sociala
            orsakerna till brott. En enligt min uppfattning allvarlig form
            av brottslighet i vårt land är ekobrottsligheten. Jag skulle gärna
            vilja höra justitieministern vidareutveckla sin syn på de sociala
            orsakerna till ekobrott.
          </note>
          <note>
            Jag tycker att justitieministern är inne på en farlig väg. Det
            finns en farlig tvärsäkerhet när justitieministern talar ensidigt
            om sociala orsaker till brott.
          </note>
          <note>
            Enligt min uppfattning är nämligen det här ungefär att jämföra
            med hönan och ägget. Förnekar justitieministern att brott i lika
            stor utsträckning orsakar social utslagning och sociala problem?
            Ser inte justitieministern vad det innebär för människor som bor
            i ett område där brotten får slå rot och därmed omöjliggör även
            för den som önskar att vara laglydig att fullt ut kunna fungera
            som en laglydig människa?
          </note>
          <note>
            Anf. 242 Justitieminister THOMAS
          </note>
          <note type="speaker">
            BODSTRÖM (s) replik:
          </note>
          <note>
            Herr talman! Jag vill först svara på frågan om de ekonomiska
            brotten. Till skillnad mot vad man kan tro så begås inte så många
            ekonomiska brott av rika direktörer. Det är dem som vi läser om
            i tidningarna, men om man besöker Ekobrottsmyndigheten så kan
            man konstatera att många ekobrott som handläggs där är t.ex. de
            ekonomiska brott som begås på loppmarknaden i Skärholmen osv.
            Det är också ekonomiska brott! Och bakom den brottsligheten kan
            jag tala om att det många gånger finns just sociala orsaker.
          </note>
          <note>
            Det är möjligt att jag har missat något av det som
          </note>
          <note>
            Gun Hellsvik sade, men jag kan inte se att vi inte skulle vara
            överens om att det är oerhört viktigt att satsa på de här områdena
            och boendet. Segregationen måste bekämpas för att minska brottsligheten.
            Jag är alldeles övertygad om att det är där som man måste göra
            stora satsningar.
          </note>
          <note type="speaker">
            Anf. 243 GUN HELLSVIK (m) replik:
          </note>
          <note>
            Herr talman! Det är ensidigheten jag reagerar emot, och det är
            där vi har en skillnad. Den moderata kriminalpolitiken står på
            flera ben; reaktion mot brott och stöd för att kunna fortsätta
            ett bra liv. Justitieministern talar enbart om de sociala orsakerna
            till brott.
          </note>
          <note>
            Så enkelt är det inte. Då kan man inte få rätt politik.
          </note>
          <note>
            Jag skulle vilja sluta med att be att få justitieministerns kommentar
            till ett uttalande som kriminologen Jerzy Sarnecki gjorde vid
            ett socialdemokratiskt gruppmöte i höstas. Han sade att brottsligheten
            inte är en biprodukt av brister i samhället. Stölderna ökar ju
            i takt med ökad välfärd. Vilka reflexioner gör justitieministern
            över detta uttalande från den ende professorn i kriminologi i
            Sverige?
          </note>
          <note>
            Anf. 244 Justitieminister THOMAS
          </note>
          <note type="speaker">
            BODSTRÖM (s) replik:
          </note>
          <note>
            Herr talman! Jag ska inte starta en debatt med
          </note>
          <note>
            Gun Hellsvik om vem som är mest ensidig. Men det som jag har
            reagerat mot hos Moderaterna är att man alltid talar om fler poliser,
            hårdare straff och hårdare tag. Det tycker jag att vi har hört
            i flera år nu. Jag vill understryka att regeringens politik bygger
            just på en helhetssyn där allt från brottsförebyggande till brottsbekämpande
            finns med. Nu kommer ju fler poliser, och vi ska ha en väl fungerande
            polis, åklagare och domstol. Men vi ska också ta hand om de personer
            som har dömts för brott för att de ska kunna återanpassas till
            samhället.
          </note>
          <note>
            Viss brottslighet vad gäller stöld har gått ned, t.ex.
          </note>
          <note>
            inbrott i villor och även i bilar om jag inte minns fel.
          </note>
          <note>
            Men snatterier och mindre stölder i affärer har ökat.
          </note>
          <note type="speaker">
            Anf. 245 RAGNWI MARCELIND (kd) replik:
          </note>
          <note>
            Herr talman! Justitieministern hänvisade till utredningen om
            unga lagöverträdare. Även den utredningen lyfter fram problematiken
            med de kriminella unga under 15 år som inte omgärdas av LUL. Man
            säger att frågan måste lyftas fram i en annan del.
          </note>
          <note>
            Justitieministern säger att detta är uteslutande socialtjänstens
            ansvar.
          </note>
          <note>
            Jag har en fråga. Hur ser justitieministern på den kritik som
            polisen har fört fram mot vissa kommuner alldeles nyligen där
            socialtjänsten helt enkelt låter de unga fortsätta i sitt destruktiva
            beteende därför att man inväntar en dom under LSU? Då blir det
            nämligen staten som ska ta hand om kostnaderna. Har justitieministern
            uppmärksammat detta och vad har justitieministern för tanke om
            att åtgärda det?
          </note>
          <note>
            Anf. 246 Justitieminister THOMAS
          </note>
          <note type="speaker">
            BODSTRÖM (s) replik:
          </note>
          <note>
            Herr talman! Självfallet får inte socialtjänsten sitta och vänta
            på en dom. Det är ju ett direkt tjänstefel att inte agera utifrån
            lagarna, och då tänker jag närmast på LVU. Om förutsättningarna
            för LVU är uppfyllda är det självklart att socialtjänsten inte
            bör eller får, utan skall reagera.
          </note>
          <note>
            Om detta sedan inte sker vid något eller några tillfällen - jag
            har ingen statistik - finns det naturligtvis all anledning att
            reagera i det enskilda fallet. De personer som ansvarar för detta
            begår ju ett fel.
          </note>
          <note type="speaker">
            Anf. 247 RAGNWI MARCELIND (kd) replik:
          </note>
          <note>
            Herr talman! Verkligheten är ju sådan i dag att många socialtjänster
            anger resursbrist som det största skälet till att man inte alltid
            har råd att skicka i väg den unge omgående. Det andra skälet är
            att man har svårt att få tag i hem och platser för dem som döms
            till LVU. Det var också det som hände här i en
          </note>
          <note>
            Stockholmsförort där den LVU-dömde fick vistas hemma tillsammans
            med sina kriminella föräldrar i väntan på en institutionsplats.
          </note>
          <note>
            Då är min följdfråga: Har justitieministern någon strategi för
            att kunna få fler inom kommunerna att vilja ta sig an barn som
            dömts till LVU? Finns det möjligheter att bygga ut antalet platser
            för att vi ska kunna ge barn som dömts till LVU den vård som de
            ska ha och för att inte LSU ska tränga ut de här platserna?
          </note>
          <note>
            Anf. 248 Justitieminister THOMAS
          </note>
          <note type="speaker">
            BODSTRÖM (s) replik:
          </note>
          <note>
            Herr talman! Det är inte acceptabelt att det inte finns platser
            till de barn som har dömts till LVU, även om det naturligtvis
            är svårt att göra exakta beräkningar eftersom detta inte följer
            någon exakt jämn kurva. Där är vi överens.
          </note>
          <note>
            Det behövs också fler platser till barn som har dömts enligt
            lagen om sluten ungdomsvård. Det är en sak som vi tittar på just
            nu. Det är fler som har dömts enligt denna än vad som hade beräknats
            från början.
          </note>
          <note>
            Jag tror att vi är helt överens i den här frågan.
          </note>
          <note type="speaker">
            Anf. 249 GUNNEL WALLIN (c) replik:
          </note>
          <note>
            Herr talman! Jag skulle vilja tacka justitieministern för att
            han redovisade synen på narkotikafrågorna, hur viktiga de är och
            hur viktigt det är att man tar krafttag på det området.
          </note>
          <note>
            Det pratas ofta om helhetssyn och samverkan. Det måste finnas
            både kortsiktigt och långsiktigt. Jag skulle vilja ställa en fråga
            om den föräldrautbildning som t.ex. bedrivs inom kriminalvården
            på kvinnofängelser. Den väcker upp otroligt starka känslor.
          </note>
          <note>
            Men sedan finns det ingen psykolog som kan hantera detta. Är
            det rimligt - om man tittar på samverkan och helhetssyn - med
            tanke på att dessa föräldrar ska ta hand om sina barn?
          </note>
          <note>
            Sedan skulle jag vilja ställa en fråga som gäller medling. Varför
            fick man inte permanenta detta direkt och köra vidare? Det fanns
            utbildad personal som kunde jobba med det. Nu är det risk att
            de försvinner, och de är inte så lätta att hitta.
          </note>
          <note>
            Anf. 250 Justitieminister THOMAS
          </note>
          <note type="speaker">
            BODSTRÖM (s) replik:
          </note>
          <note>
            Herr talman! Jag har kommit i kontakt med frågan om kvinnliga
            intagna och avsaknad av psykolog nu under hösten. Den har dessförinnan
            redan varit uppe för diskussion. I budgetpropositionen står det
            just att man måste ta hänsyn till den speciella situation som
            gäller för kvinnliga intagna.
          </note>
          <note>
            När det gäller den andra frågan om medling vill jag säga att
            det har visat sig vara en väldigt framgångsrik metod. Det är också
            därför som det är viktigt att göra det möjligt för alla barn och
            ungdomar som kan vara i behov av medling att också få det. Det
            blir starkare om man inför en lag att det ska finnas möjlighet
            till medling.
          </note>
          <note type="speaker">
            Anf. 251 GUNNEL WALLIN (c) replik:
          </note>
          <note>
            Herr talman! Jag tycker att det var bra att man har tagit tag
            i situationen med psykologtjänster.
          </note>
          <note>
            När det gäller medlingen vill jag säga att det är svårt att hitta
            lämpliga personer som kan jobba med detta. Om man lägger detta
            på is en stund finns det ju risk för att de här personerna gör
            någonting annat.
          </note>
          <note>
            Sedan skulle jag vilja ta upp en sak som jag har nämnt tidigare.
            Det gäller alla de illegala vapen som finns hos unga människor,
            bl.a. i Göteborg. Vad avser justitieministern att göra åt det
            problemet?
          </note>
          <note>
            Anf. 252 Justitieminister THOMAS
          </note>
          <note type="speaker">
            BODSTRÖM (s) replik:
          </note>
          <note>
            Herr talman! Frågan om medling ligger ganska långt framme. Den
            är ute på lagrådsremiss. Det bör inte dröja så länge innan vi
            har en lag, om vi nu kan komma överens i den frågan. Men det verkar
            ju finnas en ganska stor enighet här. Det bör kunna gå ganska
            fort. Det finns ju fortfarande möjlighet till medling.
          </note>
          <note>
            När det gäller den andra frågan om illegala vapen är det ju så
            att där måste vi verkligen satsa alla resurser som finns. Det
            som jag har märkt när jag har kommit i kontakt med de ungdomar
            som innehar vapen är deras enorma brist på förståelse för vad
            kanske framför allt stickvapen kan åstadkomma. Det är många ungdomar
            som har en kniv i fickan i s.k.
          </note>
          <note>
            defensivt syfte som sedan kommer upp under kvällens gång. De
            jag har talat med förstår inte, trots det som har hänt, vad det
            kan innebära. De tror inte att de själva ska kunna bli indragna.
            De förstår inte hur lite som behövs för att döda en annan människa
            med en kniv.
          </note>
          <note type="speaker">
            Anf. 253 CECILIA MAGNUSSON (m) replik:
          </note>
          <note>
            Herr talman! Justitieministern nuddade vid familjen och stödet
            till den i sitt anförande. Sedan hörde jag inte så mycket mer,
            utan justitieministern gick över till de brottsförebyggande råden
            ute i kommunerna. Jag skulle gärna vilja höra justitieministern
            lite mer ingående ange sin syn på familjens roll i det brottsförebyggande
            arbetet.
          </note>
          <note>
            Den andra frågan gäller samverkan mellan olika myndigheter. Vi
            hörde att justitieministern har ett gott samarbete med socialministern.
            Jag skulle vilja höra mer om just samverkan mellan olika myndigheter
            för att förhindra och förebygga att barn och ungdomar begår brott
            eller utsätts för brott.
          </note>
          <note>
            Anf. 254 Justitieminister THOMAS
          </note>
          <note type="speaker">
            BODSTRÖM (s) replik:
          </note>
          <note>
            Herr talman! När det gäller familjens roll vill jag först understryka
            att regeringen nu gör en satsning på familjerna. Den kommer alla
            barnfamiljer till godo.
          </note>
          <note>
            De får det bättre, klassklyftorna minskas och barnfamiljerna
            får en bättre social situation. Sedan finns det vissa områden
            där man behöver göra mer, och det har regeringen också gjort genom
            en storstadssatsning på
          </note>
          <note>
            2 miljarder. Det görs många saker, och vi ska fortsätta att göra
            saker för barnfamiljerna. Fungerande familjer är det bästa receptet
            mot att barn ska hamna i drogmissbruk eller brottslighet.
          </note>
          <note type="speaker">
            Anf. 255 CECILIA MAGNUSSON (m) replik:
          </note>
          <note>
            Herr talman! Familjens och föräldrarnas roll i det brottsförebyggande
            arbetet är ju väldigt viktig. Att koppla det till en satsning
            på familjen med barnbidragshöjning m.m. tycker jag verkar lite
            väl grunt.
          </note>
          <note>
            Jag hoppas verkligen att justitieministern och Socialdemokraterna
            har mer att komma med när det gäller familjens roll i detta än
            barnbidrag och storstadssatsningen. Det som familjerna kan ställa
            upp med är ju oerhört väsentligt för att överföra normerna i samhället
            och förhindra att barn begår brott eller utsätts för brott.
          </note>
          <note>
            Den andra frågan jag ställde handlade om samverkan mellan olika
            myndigheter i det brottsförebyggande arbetet. Jag anser att det
            är väldigt väsentligt för att vi ska komma till rätta med detta.
          </note>
          <note>
            Anf. 256 Justitieminister THOMAS
          </note>
          <note type="speaker">
            BODSTRÖM (s) replik:
          </note>
          <note>
            Herr talman! Jag glömde den sista frågan. Jag ska svara på den
            nu. Samverkan mellan myndigheter är mycket viktigt i det brottsförebyggande
            arbetet. Det handlar om samverkan mellan polis, skola och socialtjänsten.
            Det har visat sig vara väldigt effektivt.
          </note>
          <note>
            Sollentunapolisen har t.ex. på ett fantastiskt sätt kunnat hindra
            den alarmerande utvecklingen av ungdomsrån som tidigare fanns
            i Sollentuna.
          </note>
          <note>
            Det här hänger ihop med stödet till familjen.
          </note>
          <note>
            Många föräldrar till tonåringar känner en ensamhet och vet inte
            hur de ska hantera situationen. Men om det finns ett fungerande
            brottsförebyggande råd mellan skola, socialtjänst, polis och kanske
            andra myndigheter ger man det stödet till föräldrar så att de
            på ett bättre sätt kan bistå sina barn för undvika att de ska
            hamna i drogmissbruk och brottslighet.
          </note>
          <note type="speaker">
            Anf. 257 SOFIA JONSSON (c) replik:
          </note>
          <note>
            Herr talman! Jag tycker att det är intressant och bra att nästan
            alla talare i dag har diskuterat brottsförebyggande åtgärder.
            Det är intressant att kunna diskutera det breda spektret. Man
            börjar i skolan för att se till att det finns tillräckligt med
            personal, att det finns olika typer av personal, att det finns
            tillräckligt med ungdomsgårdar och att det finns ett bra samarbete.
            Vi vet ju att det går att få ned ungdomsbrottsligheten.
          </note>
          <note>
            I Örebro län som jag kommer från har man bl.a.
          </note>
          <note>
            halverat ungdomsbrottsligheten sedan 1997. Man har satsat och
            prioriterat för att bekämpa det här.
          </note>
          <note>
            Jag skulle vilja fråga om det sista justitieministern diskuterade,
            samarbetet mellan skolan, socialtjänsten och polisen, som i många
            fall inte fungerar. Av alla de skolor som jag har besökt är det
            här en fråga som man har tagit upp. Man säger: Hur ska vi kunna
            samarbeta på ett enklare och bättre sätt?
          </note>
          <note>
            Jag skulle vilja fråga justitieministern om man har funderat
            på det. Hur kan man arbeta på ett förenklat och bättre sätt?
          </note>
          <note>
            Anf. 258 Justitieminister THOMAS
          </note>
          <note type="speaker">
            BODSTRÖM (s) replik:
          </note>
          <note>
            Herr talman! Det är just därför det är viktigt med dessa brottsförebyggande
            råd så att det finns en samlad kraft och så att inte alla ska
            fundera över vad man ska göra eller vem man ska fråga.
          </note>
          <note>
            Nu finns det råd i två tredjedelar av landets kommuner. Det är
            möjligt att det inte går att få i alla kommuner av rent praktiska
            skäl. Men det bör kunna öka ytterligare. I varje fall finns det
            nu i två tredjedelar av kommunerna. Jag kan bara rekommendera
            att skolorna, som Sofia Jonsson talar om, och som i alla fall
            finns i två tredjedelar av kommunerna ska ha ett brottsförebyggande
            råd att fråga hur man ska medverka.
          </note>
          <note type="speaker">
            Anf. 259 SOFIA JONSSON (c) replik:
          </note>
          <note>
            Herr talman! Det är viktigt att samarbetet fungerar och kommer
            i gång överallt.
          </note>
          <note>
            En annan sak som jag tycker är viktig för att få ett förtroende
            mellan barn och poliser är de besök som polisen tidigare har gjort
            runtom på skolorna. Tyvärr har man varit tvingad att dra ned det.
            Det är inte prioriterat för polisen på grund av ekonomiska skäl.
          </note>
          <note>
            Är det något som justitieministern ser att man skulle kunna satsa
            extra på?
          </note>
          <note>
            Min andra fråga rör något som ministern var inne på i sitt anförande.
            Det gäller narkotikabrott och ungdomsbrottsligheten. Vi vet att
            det inte är så sammankopplat som man tidigare kanske har trott.
            Men hur ska vi ändå kunna bekämpa det här när man ser att narkotikaintaget
            bland skolelever har ökat?
          </note>
          <note>
            Vad finns det för strategi från justitieministern och regeringen?
          </note>
          <note>
            Anf. 260 Justitieminister THOMAS
          </note>
          <note type="speaker">
            BODSTRÖM (s) replik:
          </note>
          <note>
            Herr talman! Vad gäller den första frågan är det helt riktigt,
            tycker jag, att närpolisen har en mycket viktig roll. I de kommuner
            - de kanske inte är så många än så länge - som jag har besökt
            och haft kontakt med har närpolisen haft en viktig roll i det
            brottsförebyggande arbetet. Vi ska inte göra det här till en budgetdebatt.
            Det finns diskussioner om satsning på polisen. Men satsningar
            på polisen görs från regeringens sida. Det är de största någonsin.
            Sedan finns det andra partier som tycker att det ska göras ytterligare
            satsningar. Men där har närpolisen en viktig roll.
          </note>
          <note>
            Så till det som regeringen gör när det gäller bekämpning av narkotika.
            Det kommer i morgon en utredning från kommissionen mot narkotika.
            Rejvkommissionen har sedan den 1 januari 2001 permanentats, vilket
            spelar en oerhört stor roll i bekämpningen av ungdomars narkotikamissbruk
            i Stockholm.
          </note>
          <note>
            Det har skett en permanentning, och antalet har ökat till 21.
          </note>
          <note>
            Det pågår diskussioner om Rohypnol. Man har gjort en storsatsning.
            När det gäller narkotika tror jag att man måste bygga på helheten
            med brottsförebyggande åtgärder, brottsbekämpning och en aktivitet
            efter det att en person har dömts.
          </note>
          <note type="speaker">
            Anf. 261 JEPPE JOHNSSON (m) replik:
          </note>
          <note>
            Herr talman! Justitieministern talar om stödet till familjen
            och det är naturligtvis mycket viktigt. Tyvärr är min egen erfarenhet
            och många andras att justitieministerns parti snarare har velat
            styra familjen. Jag tycker att det är bra om vi utgår från att
            vi ska stödja familjen och även stärka familjen.
          </note>
          <note>
            Justitieministern har i sin tidigare yrkeserfarenhet och jag
            i viss mån som högstadielärare ibland kunnat träffa på bristande
            empati. Den unge har svårt att förstå vad han eller hon har gjort.
          </note>
          <note>
            Vi fick länge i den här kammaren kämpa för medling, vilket ministern
            kanske känner igen. Först när det blivit en majoritet i utskottet
            mot ministerns parti fick vi igenom det. Justitieministerns företrädare
            har, som jag tycker, trots allt förhalat det lite grann, men jag
            har förhoppningen att det kommer något snabbare nu.
          </note>
          <note>
            Sedan finns det som ministern känner till något som heter familjegruppskonferens.
            Det lämpar sig väl för de flesta familjer, även s.k. resurssvaga
            familjer.
          </note>
          <note>
            Det finns oftast någon i närheten av barnet som är så stark att
            man kan ta del. Vad anser ministern om familjegruppskonferenser?
          </note>
          <note>
            Anf. 262 Justitieminister THOMAS
          </note>
          <note type="speaker">
            BODSTRÖM (s) replik:
          </note>
          <note>
            Herr talman! Jag har inte tillräcklig kunskap för att ha en alldeles
            klar åsikt. Jag tycker att det är viktigt att se personer runt
            familjen som oerhört viktiga.
          </note>
          <note>
            Jag tycker också att man tidigare kanske har missat lite i det.
            Det gäller t.ex. mor- och farföräldrar men kanske också syskon
            eller t.o.m. personer som på lite längre håll är släkt.
          </note>
          <note>
            Det här gäller inte minst personer som är invandrare eller kommer
            från andra länder där man kanske har större möjligheter att utnyttja
            släktförhållanden.
          </note>
          <note>
            Jag är i grunden positiv till att utnyttja det.
          </note>
          <note type="speaker">
            Anf. 263 JEPPE JOHNSSON (m) replik:
          </note>
          <note>
            Herr talman! Jag tackar för svaret. Jag hoppas att ministern
            kan förmedla det till sina partikamrater här i kammaren. Exakt
            de här argumenten har vi fört fram, inte minst det här med personer
            med invandrarbakgrund. Familjegruppskonferenser är ett sätt att
            stärka familjen, inte bara den närmsta utan den omkringliggande.
            Jag hoppas att det blir ett trendbrott så att det här inte är
            något hiskeligt farligt.
          </note>
          <note>
            Trots goda insatser går det snett för en del ungdomar. Det här
            vore kanske ett sätt att få fram empati och göra det tydligt.
            I familjegruppskonferensen ingår också att om man inte följer
            avtalen finns det en alternativpåföljd utdömd, så det är väldigt
            tydligt.
          </note>
          <note>
            Jag tackar ministern och hoppas att det går snabbare med den
            här ministern.
          </note>
          <note>
            Anf. 264 Justitieminister THOMAS
          </note>
          <note type="speaker">
            BODSTRÖM (s) replik:
          </note>
          <note>
            Herr talman! Då har vi en spännande diskussion att se fram emot.
            Jag vill bara understryka att jag sade att det inte finns några
            färdiga förslag vad gäller familjegruppskonferenser. Men naturligtvis
            ska man ta vara på de personer som finns runtomkring där familjer
            behövs.
          </note>
          <note type="speaker">
            Anf. 265 ANNELIE ENOCHSON (kd) replik:
          </note>
          <note>
            Herr talman! Jag liksom många här i kammaren gläder mig över
            det justitieministern säger, att fungerande familjer och att en
            utökad familjekrets är det viktigaste i det brottsförebyggande
            arbetet. Det känns gott.
          </note>
          <note>
            Samtidigt sade också justitieministern att stödet till familjen
            är viktigt för att motverka kriminalitet bland unga. Stödet till
            familjen måste innebära att man har tid att vara familj, att man
            hinner att umgås, att man hinner att skapa de goda förebilder
            som ungdomar i dag behöver.
          </note>
          <note>
            Tidens uppdrivna tempo talar i precis motsatt riktning. Jag undrar
            därför hur justitieministern med sina regeringskolleger kommer
            att verka för att familjerna får mera tid.
          </note>
          <note>
            Anf. 266 Justitieminister THOMAS
          </note>
          <note type="speaker">
            BODSTRÖM (s) replik:
          </note>
          <note>
            Herr talman! Jag tror att vi politiker är ganska dåliga föredömen
            när det gäller att inte arbeta för mycket. Det viktigaste när
            det gäller den här frågan tror jag är att frågan över huvud taget
            diskuteras på ett helt annat sätt än tidigare. Det går ju knappt
            en dag utan att man talar om alarmerande rapporter om utbrändhet.
          </note>
          <note>
            Jag tror att det är ett annat klimat. I alla fall har jag upplevt
            det. Som pappa till små barn får man t.ex.
          </note>
          <note>
            en förståelse för att man ska vara ledig, och det även nu i mitt
            jobb som justitieminister. Det har jag fått från kolleger och
            från annat håll. Jag tror att det är en annan syn och på sikt
            tror jag att själva synen har den största betydelsen.
          </note>
          <note type="speaker">
            Anf. 267 ALICE ÅSTRÖM (v) replik:
          </note>
          <note>
            Herr talman! Jag kommer att hålla mig till frågan om LSU. När
            man införde lagen i januari 1999 sade den socialdemokratiska regeringen
            att lagen inte skulle öka repressiviteten. I stället skulle det
            hålla borta de unga som redan hade dömts eller som tidigare dömdes
            till fängelse. De skulle hållas borta. Därför ansåg man att det
            inte behövdes mer än tio platser.
          </note>
          <note>
            Hur ser då justitieministern på att även rådmän inom tingsrätten
            säger att man dömer till sluten ungdomsvård lättare än vad man
            dömer till fängelse? Vi ser också att det har blivit sex gånger
            fler platser.
          </note>
          <note>
            Brottsligheten har inte ökat sex gånger, och tiderna har faktiskt
            trefaldigats, utan att man egentligen skulle skärpa lagstiftningen.
          </note>
          <note>
            Det var regeringen tydlig med. Det skulle inte vara en skärpning
            utan det handlade om vårdform, om var de som dömdes skulle hamna.
            Men det har blivit en mycket tydlig skärpning. Hur ser justitieministern
            på det?
          </note>
          <note>
            Anf. 268 Justitieminister THOMAS
          </note>
          <note type="speaker">
            BODSTRÖM (s) replik:
          </note>
          <note>
            Herr talman! Vad gäller reformen är det precis som Alice Åström
            säger att det är ett straff. Ibland tror jag att det bara kan
            uppfattas som någon sorts vårdform som kan missuppfattas.
          </note>
          <note>
            Jag tror inte att domstolarna anser det, men det finns med i
            debatten.
          </note>
          <note>
            Det är svårt att förutse antalet. En ny lag måste följas under
            en tid innan man kan analysera om den tillämpas på det sätt som
            är tänkt eller om man måste inkomma med en lagändring för att
            få den effekt som man önskar.
          </note>
          <note type="speaker">
            Anf. 269 ALICE ÅSTRÖM (v) replik:
          </note>
          <note>
            Herr talman! Jag glömde det, men jag hade faktiskt tänkt börja
            med att hälsa justitieministern välkommen till sin första debatt
            här i kammaren som inte är en interpellationsdebatt. Jag hoppas
            att det blir många fler debatter, och att vi får se ministern
            här vid många tillfällen.
          </note>
          <note>
            Jag tycker att det är så väldigt tydligt att den här lagstiftningen
            fick helt andra effekter än vad regeringen faktiskt lade i sitt
            förslag - en ökning på sex gånger när det gäller antalet, och
            en trefaldig ökning när det gäller tiderna. Från tidigare ett
            par månader till genomsnittstider på nio månader för den här unga
            gruppen är en väldigt stor förändring jämfört med vad avsikten
            med lagstiftningen egentligen var.
          </note>
          <note>
            Därför undrar jag: När tänker justitieministern i så fall följa
            upp lagstiftningen och utvärdera den? Den har varit i kraft i
            två år, och man ser redan sådana tydliga förskjutningar i den.
          </note>
          <note>
            Kan man tänka sig att utreda detta ganska snart?
          </note>
          <note>
            Anf. 270 Justitieminister THOMAS
          </note>
          <note type="speaker">
            BODSTRÖM (s) replik:
          </note>
          <note>
            Herr talman! Jag vill först tacka för välkomsthälsningen.
          </note>
          <note>
            Procentuellt är det naturligtvis en väldigt stor ökning. Tanken
            var ju att barn inte ska sitta i fängelse.
          </note>
          <note>
            Men tanken var också att det inte skulle gå i en mer repressiv
            inriktning.
          </note>
          <note>
            Det här är en av de lagar där vi följer utvecklingen allra noggrannast.
            Det finns all anledning att komma tillbaka och diskutera saken,
            även om det just nu inte pågår något utredningsarbete följs lagen
            mycket noga.
          </note>
          <note>
            Anf. 271 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Herr talman! Jag vill inleda med att instämma i justitieministerns
            beklagande över den händelse som har hänt i dag. Det gör vi nog
            alla.
          </note>
          <note>
            Justitieministern inledde med att beskriva sina intryck och erfarenheter
            vad gäller bakomliggande orsaker till ungdomsbrott, och kom fram
            till att barn och ungdomar har svårt att påverka sin sociala situation;
            den sociala orättvisan i samhället. Det kan jag också instämma
            i. Det har vi moderater framfört gång på gång. Vi ser inga förändringar.
            Vi ser att fattiga finns kvar. Vi har i dag pratat om de 150 000
            barn som finns i de fattiga familjerna.
          </note>
          <note>
            Vi ser i dag i stället hur klassklyftorna ökar. Det blir grövre
            ungdomsbrott. Ser inte justitieministern sambandet? Ser ni inte
            att ni är på fel väg?
          </note>
          <note>
            Anf. 272 Justitieminister THOMAS
          </note>
          <note type="speaker">
            BODSTRÖM (s) replik:
          </note>
          <note>
            Herr talman! Det är riktigt att skillnaderna mellan rika och
            fattiga har blivit större under de senaste åren.
          </note>
          <note>
            Det är inte alldeles lätt för ett land som Sverige att ensamt
            påverka den utvecklingen med tanke på den globalisering och den
            ekonomiska internationella utveckling som sker.
          </note>
          <note>
            Det är just för att man ska bekämpa klassklyftorna som regeringen
            gör denna stora satsning på barnfamiljerna.
          </note>
          <note>
            Anf. 273 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Herr talman! Då kan jag också påminna om vad vi har diskuterat
            tidigare i dag, nämligen att de som har det sämst inte får det
            bättre. De som har socialbidrag får inte tillgodoräkna sig ökat
            barnbidrag. De som har låg inkomst får ingen ekonomisk effekt
            av maxtaxan.
          </note>
          <note>
            Det betyder, herr talman, att jag också ifrågasätter politikområde
            barn. Jag är rädd att man isolerar barnperspektivet. Det finns
            så mycket i samhället som påverkar våra barn att vi inte kommer
            att få med alla komponenter här.
          </note>
          <note>
            Justitieministern talar om stöd till familjen. Då frågar jag
            naturligtvis: Vilket stöd? De som jag nu har nämnt - socialbidrag,
            barnbidrag och maxtaxa -
          </note>
          <note>
            kommer ju inte de fattigaste familjerna till del.
          </note>
          <note>
            Det vore intressant att höra om justitieministern har andra stöd
            som inte bara betyder ökade bidrag och ökat beroende, utan faktiskt
            ger ett verkligt stöd och valfrihet till barnfamiljerna så att
            man kan få utföra sitt föräldraskap.
          </note>
          <note>
            Anf. 274 Justitieminister THOMAS
          </note>
          <note type="speaker">
            BODSTRÖM (s) replik:
          </note>
          <note>
            Herr talman! Det finns naturligtvis enskilda kommuner som inte
            kommer att kompensera för den barnbidragshöjning som sker. Det
            är olyckligt, tycker jag. Jag hoppas att de kommuner som betalar
            ut socialbidrag ändå ska göra det, och att alla ska få ta del
            av den barnbidragshöjning som nu kommer familjerna till godo.
          </note>
          <note>
            Det görs satsningar på barnfamiljer, även i form av skattesänkningar,
            för de familjer som har det svårast. Jag har ingen exakt siffra,
            men det rör sig om bortåt 30 miljarder. Det kommer alltså att
            bli ekonomiskt bättre för barnfamiljerna, och det är oerhört viktigt.
          </note>
          <note type="speaker">
            Anf. 275 CECILIA MAGNUSSON (m):
          </note>
          <note>
            Herr talman! Att barnfamiljerna har fått det bättre är inte sant.
            De exempel som Cristina Husmark
          </note>
          <note>
            Pehrsson gav är skrämmande. Jag har också exempel från min egen
            hemstad Göteborg i Västra Götaland där skattehöjningen överstiger
            vad man får i barnbidragshöjning. Barnfamiljerna får det inte
            bättre, justitieministern.
          </note>
          <note>
            Som flera har nämnt känns det litet meningslöst att tala om barns
            möjligheter när ett barn just har mist livet i en våldshandling.
          </note>
          <note>
            Justitieministern sade att vi har många gemensamma nämnare när
            det gäller att få bukt med ungdomskriminaliteten. Jag hoppas verkligen
            att vi kan diskutera detta och hitta möjligheter att komma överens
            över partigränserna.
          </note>
          <note>
            Den lilla världen är ett mycket viktigt uttryck, tycker jag.
            Den lilla världen är en verkligt viktig förutsättning i en människas
            liv. Man kan överleva utan den lilla världen, men små människor
            utvecklas bäst och får sin grundläggande trygghet i den lilla
            världen.
          </note>
          <note>
            Hur ska man då värna den lilla världen? Jo, man måste uppvärdera
            föräldraskapet. I dag har föräldraskapet mycket liten vikt bland
            politiska partier. I
          </note>
          <note>
            dagspolitiken är föräldraskapet ingenting som man ska värdera.
            Föräldraskapet är ett krav, ingenting som man ska sätta värde
            på.
          </note>
          <note>
            Vi kommer väl alla ihåg Göran Perssons yttrande i valdebatten
            1998 då han sade att de som är hemma och tar hand om barn inte
            gör någon samhällsnyttig insats. Det är arbetslinjen som gäller.
          </note>
          <note>
            Föräldraskapet innebär att kunna ge tid för att ge trygghet och
            överföra normer. De tre delarna ge tid, överföra normer och ge
            trygghet, är något som vi i samhället aldrig kan ersätta. Det
            finns inget fullgott surrogat för det som föräldrarna kan överföra.
            Det är väldigt viktigt
          </note>
          <note>
            Jag läste alldeles nyligen en utredning som heter
          </note>
          <note>
            Omhändertagen, samhällets ansvar för utsatta barn och unga. Där
            finns på ett ställe nämnt att man värderar tid med barn. Det gäller
            barn placerade i familjehem. Där var det viktigt att man gav ekonomisk
            ersättning så att i varje fall en av fosterföräldrarna kunde vara
            hemma, åtminstone på deltid. Där är det viktigt - i fosterhem
            - att man kan vara hemma. Men föräldrars möjlighet att vara hemma
            förvägras ständigt.
          </note>
          <note>
            Det ska alltså gå så långt att barnen förlorar sin förankring,
            att föräldrarna inte kan fullgöra sin uppgift och att man går
            till familjehem. Då är det viktigt att ge tid. Är det inte bättre
            att ge tid medan det finns möjlighet att rätta till situationen
            och därmed uppvärdera föräldraskapet?
          </note>
          <note>
            Vi ser detta också när det gäller maxtaxan. Den innebär inte
            att man ger mera tid för barnen. Den är inte det bästa för barnen
            och för föräldrarna. Det enda som den är bäst för är för arbetslinjen.
            Vi ska hela tiden ha fler människor på arbetsmarknaden men inte
            värdera det arbete som görs i hemmen.
          </note>
          <note>
            Också skolan är ett exempel. Det är inte särskilt önskvärt att
            föräldrar där bidrar med sina kunskaper m.m.
          </note>
          <note>
            Tonårstiden är lika viktig för de unga som småbarnstiden, om
            inte viktigare. Det är då, när man utsätts för olika influenser,
            som det är viktigt att föräldrarna är närvarande för barnen, men
            det är ju i dag inte möjligt. Det måste vi faktiskt förändra.
          </note>
          <note>
            Morgan Johansson sade tidigare att när familjen är svag måste
            samhället stå starkt. Jag instämmer till fullo i detta, men socialdemokraterna
            och majoriteten lever inte upp till det. Det finns många exempel
            på att man inte vågar stå för detta. Det senaste är att Narkotikakommissionen
            inte vill genomföra att det ska kunna tas prov på ungdomar under
            15 år som man misstänker vara knarkare eller ha provat narkotika.
          </note>
          <note>
            Ett annat mycket skrämmande exempel gäller samverkan mellan myndigheter,
            som vi tidigare talade med justitieministern om. Det skrivs spaltkilometer
            i regeringens deklarationer om samverkan mellan myndigheter men
            inte ett ord om hur man ska se till att denna samverkan verkligen
            kommer till stånd och om vad man ska göra med de myndigheter som
            inte samverkar. Man vägrar att ta tag i detta.
          </note>
          <note>
            Det värsta är när det går så långt att barn dör när samverkan
            inte fungerar. Sådana hemska exempel kan inträffa när myndigheter
            inte samverkar. Det senaste exemplet inträffade bara för någon
            dag sedan.
          </note>
          <note>
            En ung pojke tog en överdos - jag tror att det var av heroin
            - och knarkade ihjäl sig, trots att sociala myndigheter visste
            att han behövde omhändertas. Polisen försökte få myndigheterna
            att omhänderta honom, men de hann inte gå in innan pojken tog
            sitt liv.
          </note>
          <note>
            Det här måste vi förändra, och det måste ske snabbt. Det finns
            många goda förslag i den riktningen.
          </note>
          <note>
            Det sista exempel som jag vill ta upp gäller barn som offer.
            Det har talats väldigt mycket om barn som brottslingar och lite
            om barn som offer, men även de barn som är brottslingar är offer,
            många gånger för vuxnas negligerande och annat. Vi måste bli mycket
            bättre på att hjälpa barn när de kommer i denna situation. Det
            har tidigare nämnts av en polis att man bör tillsätta fler barnutredare
            för fall där barn har begått brott. Detta måste komma till stånd
            snarast.
          </note>
          <note type="speaker">
            Anf. 276 KIA ANDREASSON (mp) replik:
          </note>
          <note>
            Herr talman! Cecilia Magnusson sade att det inte är många partier
            som ser föräldrarollen som viktig.
          </note>
          <note>
            Man kan ha olika politik, men vi ser i Miljöpartiet föräldrarollen
            som ytterst viktig. Därför har vi hela tiden kämpat för att föräldrar
            ska få kortare arbetstid, nämligen sex timmars arbetsdag. Det
            är helt nödvändigt för barnens skull, inte endast när de är små
            utan i kanske ännu högre grad under tonårstiden, att föräldrarna
            kan ägna mer tid åt sina barn. Vi tycker att det är en oerhört
            viktig åtgärd att kämpa för. Jag vill alltså bemöta påståendet
            att man inte tar ansvar för föräldrarollen.
          </note>
          <note>
            Jag måste också lämna den upplysningen att
          </note>
          <note>
            Brottsförebyggande rådet, BRÅ, har många projekt för att stärka
            föräldraskapet.
          </note>
          <note type="speaker">
            Anf. 277 CECILIA MAGNUSSON (m) replik:
          </note>
          <note>
            Herr talman! Ja, föräldrarollen är viktig, och vi måste uppvärdera
            föräldraskapet men inte genom att ge pekpinnar utan genom att
            faktiskt ge föräldrarna möjlighet att ta ansvar. De ska ta besluten
            själva. Vi politiker ska inte säga: Ni ska jobba sex timmar per
            dag, punkt, och sedan ska ni göra det och det. Det är inte så
            det ska gå till, utan vi ska ge förutsättningar för föräldrarna
            att själva välja det som är det bästa för föräldrarna. Vi ska
            helt enkelt ge dem bemyndigande att vara föräldrar och kunna ställa
            krav på dem. I dag gäller bara de krav som Miljöpartiets medpartier
            i majoriteten står för - bara kraven och ingenting annat.
          </note>
          <note type="speaker">
            Anf. 278 KIA ANDREASSON (mp) replik:
          </note>
          <note>
            Herr talman! Ur barnets synpunkt är detta en oerhört viktig reform,
            och det är huvudsaken.
          </note>
          <note type="speaker">
            Anf. 279 CECILIA MAGNUSSON (m) replik:
          </note>
          <note>
            Herr talman! För barnen är det faktiskt viktigt att ha tillgång
            till sina föräldrar och en bra relation med dem, men att ha en
            lagstiftning om sex timmars arbetsdag garanterar ingen kvalitet
            i det avseendet, varken lyckligare föräldrar eller tryggare föräldraskap.
            Nej, Kia Andreasson, jag anser inte att sex timmars arbetsdag
            är det bästa för barnen.
          </note>
          <note>
            Anf. 280 CRISTINA HUSMARK
          </note>
          <note type="speaker">
            PEHRSSON (m):
          </note>
          <note>
            Herr talman! Vi vuxna abdikerar från vår roll som förebilder
            när vi smiter från vårt ansvar, när vi underlåter att visa barn
            och ungdomar på vad som är rätt och fel. Ett exempel är den pojke
            som nyligen erbjöd sig att betala del av sin veckopeng till en
            annan pojke för den skada som han hade åsamkat denne. Det slogs
            upp stort som en märkvärdighet. Pojken insåg vad som var fel,
            och nu ångrade han sitt beteende.
          </note>
          <note>
            En tidning intervjuade folk på gatan om huruvida det var rätt
            eller fel att pojken fick betala delar av sin veckopeng. Till
            min förvåning fanns det vuxna som tyckte att barn och ungdomar
            inte ska dömas, underförstått: Barn och ungdomar ska gå fria och
            behöver inte stå till svars för sitt handlande. Vart är vi på
            väg?
          </note>
          <note>
            Herr talman! Medling har nyss avhandlats ganska intensivt i debatten,
            och jag går därför inte direkt in på det ämnet. Jag har bara en
            vädjan till regeringen, och det är att den snarast ska komma till
            skott med att införa denna möjlighet generellt. Det ska då inte
            bara göras en registrering hos socialtjänsten. Om det händer någonting
            ytterligare, att pojken fortsätter att strula eller begår en kriminell
            handling, vet hans föräldrar då inte att detta har skett. Det
            kommer en tystnadsplikt däremellan. Det måste bli ett samband
            där, så att detta blir synligt.
          </note>
          <note>
            Vi har ett ordspråk som lyder: Den som börjar med en knappnål,
            slutar med en silverskål. Det gäller att stämma i bäcken.
          </note>
          <note>
            Dessutom anser jag att ungdomar under 18 år lättare än i dag
            ska kunna anhållas någon eller några få dagar för att polisen
            ska ges möjlighet att säkra bevisföring. I dag vågar landets åklagare
            sällan anhålla ungdomar. Det måste finnas sannolika skäl för att
            anhålla yngre, även om grövre brott är begångna.
          </note>
          <note>
            Lagen behöver här ses över.
          </note>
          <note>
            Jag har upplevt polisens frustration över att man inte hörsammar
            deras begäran om att få en ung person anhållen några få dagar
            för att den ska kunna säkra bevisföringen. Jag har frågat Riksdagens
            utredningstjänst om det finns någon statistik över hur många ungdomar
            under 18 år som har anhållits och häktats. Det fanns inte någon
            sådan att tillgå. Det tycker jag är ganska anmärkningsvärt. Det
            finns nämligen inte någon ålder registrerad.
          </note>
          <note>
            När det gäller antalet domar, strafföreläggande och åtalsunderlåtelse
            under 1998 - jag beklagar att den statistik som jag fick mig tillhanda
            i januari är från så lång tid tillbaka - var antalet för de i
            åldern
          </note>
          <note>
            15-17 totalt 11 849. Eftersom vi i debatten i dag fått höra att
            antalet grövre brott inte är färre kan vi i varje fall utgå från
            det.
          </note>
          <note>
            Jag har tittat på vad en 15-åring kan ha roat sig med under 1998
            när det gäller grövre ungdomsbrott, dvs. misshandel och då speciellt
            misshandel mot barn som är 7-14 år. Det förekom 211 sådana fall.
            Det förekom 113 fall av misshandel mot kvinnor. Det förekom 77
            fall av grovt rån, 12 fall av butiksrån, 603
          </note>
          <note>
            fall av grov skadegörelse och 15 fall av grov mordbrand. Detta
            var vad som registrerades av vad 15-
          </note>
          <note>
            åringar kunde åstadkomma under år 1998.
          </note>
          <note>
            Kan dessa ungdomar begå så grova brott som de jag nu har talat
            om tror jag också att de klarar att sitta anhållna något enstaka
            dygn. Det är inte genom ett icke-agerande vi bäst hjälper våra
            unga brottslingar till ett bättre liv. Det handlar om att stämma
            i bäcken.
          </note>
          <note>
            Herr talman! Vi måste också våga värna unga förövare. Många är
            de studier som i dag visar på bristande kunskaper i skolämnena
            hos ungdomar som är intagna i den slutna ungdomsvården eller kommit
            i klammeri med rättvisan. Flera har fått diagnosen dyslexi. Har
            jag som kriminellt belastad eller strulpelle inte deltagit i skolundervisningen
            på det sätt jag borde ska det finnas möjlighet till ett ömsesidigt
            kontrakt mellan mig och samhället att kunna ersätta viss påföljd
            eller strafflindring mot att jag återupptar studierna och fullföljer
            dem på ett tillfredsställande och planenligt sätt.
          </note>
          <note>
            Detta var någonting som jag hade velat fråga justitieministern
            om, men tyvärr är han inte kvar i kammaren.
          </note>
          <note>
            Sedan vill jag instämma i Cecilia Magnussons uppfattning vad
            gäller provtagning vid misstanke om narkotikabrott. I höstas fann
            man i Lund en grupp mycket unga narkotikamissbrukare. De var i
            fjortonårsåldern och hade redan provat på heroin. Föräldrarna
            misstänkte ingenting. Att inte göra allt för att kontrollera ett
            missbruk vid blotta misstanken är att lämna barn och ungdomar
            åt sitt öde. Det deklarerar bara att man inte bryr sig.
          </note>
          <note>
            Vi har också hört att narkotikakommissionen, som ska lägga fram
            sin rapport, slår fast att narkotikapolisen har misslyckats. Enligt
            samma källa menar kommissionen att debatten i dag är oengagerad,
            otydlig och osynlig. Debatten beskrivs som ljum och avslagen.
            Låt oss ändra på det. Låt oss kunna drogtesta barn och ungdomar
            också under 15 års ålder vid blotta misstanken.
          </note>
          <note>
            Herr talman! Vi har i dag också varit inne att ungdomskriminaliteten
            inte kan ses frikopplad från föräldrar och familj. Vi har talat
            om ensamstående och socialbidrag. Det är i dag svårt i det samhälle
            som finns att med dessa metoder fostra barn. Vi behöver i stället
            få ett nytt familjepolitiskt program som stärker familjen i stället
            för att ge bidrag och öka beroendet.
          </note>
          <note>
            Jag ska inte behöva sitta vid socialsekreterarens bord och vänta
            på en uträkning av hur mycket jag ska få, möjligtvis lika mycket
            eller lika lite som jag betalat i skatt nyligen. Jag får nu sitta
            där och vänta på att politikerna bestämmer det mesta. Mitt föräldraskap
            ersätts. Jag får inte bestämma vilken skola jag vill ha till mina
            barn. Jag får inte bestämma vilken barnomsorg jag vill ha. Jag
            får inte göra min röst hörd. Det är inte konstigt att många abdikerar.
          </note>
          <note>
            Jag ställde i dag en fråga till statsrådet Ingela
          </note>
          <note>
            Thalén. Hon klargjorde faktiskt att makt över vardagen är en
            generell välfärdsfråga. Eftersom vi värnar om den generella välfärden
            ser jag med spänning fram emot förslag som nu ska komma om ett
            program som verkligen stärker föräldrarnas makt och möjligheter
            att bestämma över vardagen.
          </note>
          <note>
            Nu har också statsrådet Britta Lejon kommit hit.
          </note>
          <note>
            Jag hoppas att hon i sitt anförande också kommer in på valfrihet
            för föräldrar med makt och möjlighet. Jag ser det som en stor
            och tydlig demokratisk fråga.
          </note>
          <note>
            Herr talman! Barn och föräldrar hör ihop. Ska vi kunna värna
            och stödja vårt uppväxande släkte är det varken justitieministern,
            socialministern eller ens statsministern som kan åstadkomma det.
            Det är föräldrarna och familjen som kan och vet om de får förutsättningar
            och vi politiker ger de möjligheterna.
          </note>
          <note>
            Låt oss satsa på familjen, som är nära barnen och som ser och
            hör. Då har vi en chans att rädda många barn och ungdomarna från
            att komma på fel väg.
          </note>
          <note type="speaker">
            Anf. 281 SVEN BRUS (kd):
          </note>
          <note>
            Herr talman! Barns och ungdomars möjligheter påverkas i hög grad
            av de beslut som fattas i denna kammare och i andra politiska
            församlingar. Det är nödvändigt att det fattas politiska beslut
            om barns och ungdomars villkor. Ibland kanske besluten behövde
            vara fler och framför allt klokare. Men ibland innebär också de
            politiska besluten ingrepp - och t.o.m. övergrepp - på den enskildes
            och familjens möjligheter att forma sina egna liv. Låt mig kort
            få ta upp tre förhållanden som berör barns och ungdomars möjligheter
            i
          </note>
          <note>
            Sverige i dag.
          </note>
          <note>
            För det första: Barns och ungdomars möjligheter startar med familjens
            möjligheter. Detta oberoende av hur familjen ser ut. Sverige behöver
            en ny familjepolitik som utgår från barnets behov i starten av
            livet.
          </note>
          <note>
            En stor majoritet av svenska föräldrar har sagt att det är tid
            för barnen som är den stora bristvaran i deras livssituation.
            I stället för att lyssna till de signalerna har en socialdemokratisk
            familjepolitik utgått från att politiker vet bäst hur familjen
            vill ha det.
          </note>
          <note>
            Vi kristdemokrater vill bryta detta synsätt. Vi hävdar med stöd
            av en stark föräldraopinion att det nu krävs en "mer-tid-för-barnen-reform".
            En reform som ger föräldrarna rätten att forma sin vardag. Den
            beslutade maxtaxan befäster gamla strukturer medan den familjepolitik
            vi kristdemokrater m.fl. vill förverkliga öppnar för nya lösningar.
            Familjen är den naturliga platsen för att fatta beslut om det
            som berör barns möjligheter.
          </note>
          <note>
            För det andra: En ny familjepolitik måste kompletteras med en
            kraftfull prioritering av barn- och ungdomsperspektivet i den
            offentliga verksamheten.
          </note>
          <note>
            För det krävs bl.a. större resurser till kommunerna än vad regeringen
            visat sig beredd att skjuta till. Det kristdemokratiska budgetalternativet
            utgick från att det nu finns behov av att restaurera sådant som
            rivits ned under saneringsåren. Vi ville därför omfördela mer
            till kommunsektorn i förhållande till regeringens förslag. Förvisso
            är behoven stora på en rad områden, men ansvarskännande lokala
            politiker vet att skolan och det förebyggande arbetet nu kräver
            ökade resurser.
          </note>
          <note>
            Barn och ungdomar är nämligen de stora förlorarna efter 90-talets
            sanering av den offentliga ekonomin i Sverige. När regeringen
            nu berömmer sig av att ha uppnått balans i statens finanser står
            det klart att detta i hög grad skett till priset av kraftiga försämringar
            av välfärd och trygghet för familjer, barn och ungdomar.
          </note>
          <note>
            Skolan har drabbats hårt liksom direkt ungdomsverksamhet som
            fritidsgårdar och andra aktiviteter. Det vore lätt att rada upp
            exempel från min hemkommun, och vi har väl alla våra bilder av
            denna verklighet.
          </note>
          <note>
            Frågan är vilket pris i mänskliga och ekonomiska termer detta
            innebär när notan för minskade förebyggande insatser ska betalas.
            Det måste tyvärr ofta ske i form av ökade kostnader för vård och
            rehabilitering av drabbade barn och ungdomar.
          </note>
          <note>
            Barn och ungdomar är förlorarna efter 90-talet, och frågan är
            nu vilka politiska visioner vi har för att bygga ett barnvänligare
            samhälle för framtiden. Några oroväckande tecken berör oss starkt.
            Det finns ett samband mellan resursbristen i skolan och det förhållandet
            att 300 000 barn hade anledning att ringa till BRIS under förra
            året. Det finns ett samband mellan familjers, barns och ungdomars
            otrygghet och det ökande drogbruket allt lägre åldrar. Det finns
            ett samband mellan otydligheten i värderingsfrågor och mobbningsproblemen
            i skolan, osv.
          </note>
          <note>
            För det tredje, herr talman: Ämnet för den här debatten är också
            ungdomars möjligheter. Känslan av utanförskap är påtaglig hos
            många i vårt samhälle, och det gäller inte minst ungdomar. Utanförskapet
            har många ansikten. Det kan handla om att växa upp i en familj
            som har fastnat i fattigdoms- och bidragsfällan.
          </note>
          <note>
            Dessa familjer blir fler och fler. Det har vi talat om en hel
            del i dag. Men det kan också handla om en känsla av maktlöshet;
            att inte behövas, att inte ens vara önskvärd i det etablerade
            vuxensamhället - att inte komma till tals med vuxenvärlden.
          </note>
          <note>
            Dessa känslor ligger farligt nära desperationen.
          </note>
          <note>
            Det naturliga ifrågasättandet och den nödvändiga frigörelseprocessen
            tar sig ibland desperata uttryck i våldsaktioner och i ett förakt
            för hela samhällsstrukturen. Militanta aktivister på ytterkanterna
            både till höger och vänster är beredda att ta till metoder som
            ödelägger materiella värden och ytterst riskerar andra människors
            liv och hälsa. Jag har skrämmande exempel och erfarenheter från
            mitt hemlän Östergötland den senaste tiden.
          </note>
          <note>
            Men om vi ska kunna motivera en kommande generation att ta ansvar
            för samhällsutvecklingen kan vi inte bara säga usch och fy till
            allt det här. Vi måste ge också ge ungdomar möjligheter och arenor
            att komma till tals och kunna påverka.
          </note>
          <note>
            Det är självfallet viktigt att markera politiskt avstånd till
            våld och odemokratiska tendenser. Men det är också angeläget att
            se de samband som föder känslor av utanförskap hos stora delar
            av den unga generationen. En orättvis familjepolitik och en otydlighet
            kring grundläggande värderingar är, tillsammans med en budgetsanering
            som gått ut över barn och ungdomar i våra kommuner, tre samverkande
            faktorer som givit en negativ utveckling.
          </note>
          <note>
            Vi hörde för bara några minuter sedan justitieminister Thomas
            Bodström säga att barn och ungdomar har ytterst begränsade möjligheter
            att själva påverka sina livsvillkor. Justitieministern sade också
            att de sociala bakgrunderna till de ungdomsproblem vi har är påtagliga.
            Låt mig få instämma i det.
          </note>
          <note>
            Låt mig också få säga att det är i de små och nära gemenskaperna,
            dvs. främst i familjen, som livet formas. Det sker naturligtvis
            utifrån familjens materiella villkor, men också utifrån den trygghet
            och de värderingar som överförs till barn och ungdomar.
          </note>
          <note>
            Skolan och andra kan komplettera och i bästa fall förstärka den
            positiva grund som lagts i familjen.
          </note>
          <note>
            Ungdomars delaktighet i samhällets demokratiska processer är,
            som jag sagt, skrämmande låg och måste stimuleras på olika sätt.
            Ett stort ansvar för det här vilar på de politiska partierna.
            Det krävs självprövning och att vi har en levande debatt på det
            här området i fortsättningen. Det är något som berör alla våra
            politiska partier.
          </note>
          <note>
            Herr talman! Trots allt tal om solidaritet växer klyftorna i
            det svenska samhället. Alltfler familjer fastnar i fattigdomsfällan.
            En majoritet av småbarnsföräldrar känner sig maktlösa när politiker
            styr deras vardag. Unga människors brist på delaktighet leder
            ofta - alltför ofta - till resignation och i värsta fall till
            aktiviteter utanför det demokratiska samhällets ramar.
          </note>
          <note>
            Regeringen har, tillsammans med sina stödpartier, kört fast i
            en förlegad familjepolitik. Regeringen har också visat alltför
            svag beslutskraft när det gäller att laga revorna i välfärd och
            trygghet för familjer, barn och ungdomar. För barnens och ungdomarnas
            skull behöver Sverige en ny politik, en politik som stärker familjernas,
            barnens och ungdomarnas möjligheter att forma sina egna liv och
            sin egen framtid.
          </note>
          <note type="speaker">
            Anf. 282 HELENA BARGHOLTZ (fp):
          </note>
          <note>
            Herr talman! Varför engagerar sig inte ungdomar i partipolitik?
            Det frågade jag Robin, 18 år och gymnasist, som i höstas praktiserade
            på Folkpartiets kansli.
          </note>
          <note>
            Robin bekräftade vad många av oss redan vet, nämligen att de
            flesta ungdomar inte är ointresserade av politik - tvärtom. Men
            samtidigt har ju de politiska ungdomsförbunden tappat medlemmar
            i flera år. Jag undrade varför.
          </note>
          <note>
            Robin pekade då på en rad faktorer. Han nämnde globaliseringen.
            Världen har blivit mycket mindre sedan moderna kommunikationsmedel
            som t.ex.
          </note>
          <note>
            Internet och e-post har börjat användas. Då ökar informationsflödet,
            och de lokala frågorna blir inte lika intressanta längre. Det
            finns också hierarkier. Partiernas medlemmar och förtroendevalda
            blir äldre. Antalet nya medlemmar minskar. Det finns visserligen
            medlemmar i 30-årsåldern, men de väljer att inte delta i arbetet.
            Förklaringen är att mötena ofta är tråkiga och detaljfixerade.
            Det känns svårt att påverka och se resultat.
          </note>
          <note>
            Robin nämnde också bristen på visioner. De flesta politiker verkar
            ha glömt varför de engagerade sig en gång i tiden. Man känner
            uppgivenhet över att inte kunna påverka mer än man kan. Det är
            synd att man alltför sällan har möjlighet att ägna tid åt ideologiska
            diskussioner. Utbildning är ett annat problem. Ofta är ungdomar
            väldigt dåligt informerade om hur en beslutsprocess i en kommun
            fungerar. Han föreslog att ett ämne som skulle kunna heta Demokrati
            och påverkan borde införas i skolan. Samhällskunskapen ger alldeles
            för dålig insikt i samhällets strukturer.
          </note>
          <note>
            Listan på problem är lång och tung. Men det finns ett konkret
            problem som Robin också nämnde som det borde gå att omgående göra
            något åt. Det handlar om ungdomars möjlighet att behålla sina
            politiska uppdrag. Det är ju ändå inte ovanligt att ungdomar får
            uppdrag i kommuner och landsting. Men det är heller inte ovanligt
            att ungdomar flyttar från sina hemorter för att studera vid högskolor
            och universitet. Nuvarande mantalsskrivningsregler bestämmer att
            de då ska skriva sig på studieorten om de hyr rum eller lägenhet
            där. Genom den regeln faller möjligheten bort för dem att behålla
            sina kommunala uppdrag i hemkommunen. Möjligheten att få ett nytt
            uppdrag på studieorten är i det närmaste obefintlig eftersom många
            av dem kommer mitt i en mandatperiod.
          </note>
          <note>
            Det medför ofta att en ung person slutar med sitt lokala politiska
            arbete. Det borde verkligen gå att råda bot på det förhållandet
            genom att införa någon form av undantagsregel för antingen mantalsskrivningskravet
            på studieorten eller kravet på att man ska vara skriven i kommunen
            för att få kommunala uppdrag för t.ex. ungdomar under 30 år. Alla
            möjligheter måste prövas, herr talman, för att vi ska få behålla
            våra ungdomar i politiskt arbete.
          </note>
          <note>
            En utvecklad e-demokrati bör också prövas. När de traditionella
            mötesformerna, jag tänker då på möten, demonstrationer, namninsamlingar
            och sådant som vi brukar syssla med, tappar mark, krävs det nya
            metoder för att manifestera politiska åsikter och kanalisera det
            politiska engagemanget. Den nya informationstekniken har fått
            ett stort genomslag i näringsliv, massmedier, utbildning och forskning.
            Men i politiska sammanhang utnyttjas dess potential inte fullt
            ut - ännu.
          </note>
          <note>
            Informationstekniken kan inte ersätta de etablerade kanalerna,
            men den utgör ändå ett värdefullt komplement, inte minst när det
            gäller att locka nya grupper, särskilt ungdomar, till politiken.
            Under hösten har Folkpartiet utvecklat ett nytt sätt att kommunicera
            med medborgarna kring centrala frågor genom att vi har inrättat
            en för ändamålet särskild hemsida. Där ska människor helt enkelt
            kunna ta del av Folkpartiets politik och snabbt avge synpunkter
            och komma med reaktioner på partiets tankar och idéer. I det moderna
            samhället är ju tiden en bristvara. Men med hjälp av ny teknik
            får fler människor, som annars inte vill eller har möjlighet,
            utrymme att delta i den politiska processen. Då kan avståndet
            mellan väljare och valda krympa.
          </note>
          <note>
            Slutligen, herr talman, har jag en högst personlig reflexion
            kring det här med ungdomar och politik. Är kanske vi vuxna alltför
            välkomnande, alltför angelägna att få in dem i det traditionella
            politiska arbetet?
          </note>
          <note>
            När jag var ung och började i politiken mötte jag och mina kamrater
            ett visst motstånd från äldre partivänner. Det var inte självklart
            att vi skulle få politiska uppdrag. Deras motstånd stärkte vår
            kampvilja. Vi gick in och tog för oss politiska uppdrag. Vi skulle
            minsann visa gamlingarna - de var då i 40-50-
          </note>
          <note>
            årsåldern - att vi kunde sköta samhället betydligt bättre än
            de kunde. Jag blev därför nostalgisk, herr talman, när jag härom
            dagen läste i tidningen att de flesta som nu söker sig till ATTAC
            är personer i medelåldern. De var med redan 1968.
          </note>
          <note>
            Min uppmaning till statsrådet Lejon är alltså: Gör någonting
            åt reglerna för mantalsskrivning så att de åtminstone inte försvårar
            för de ungdomar som vill engagera sig och stanna kvar i politiken!
          </note>
          <note type="speaker">
            Anf. 283 Statsrådet BRITTA LEJON (s):
          </note>
          <note>
            Herr talman! Jag vill börja med att tacka för att riksdagen har
            gett oss detta tillfälle att diskutera den viktiga frågan om barn
            och ungdomar och deras villkor och möjligheter i Sverige i dag.
          </note>
          <note>
            Regeringen har tre viktiga mål för ungdomspolitiken. Det första
            handlar om att unga människor ska ha goda förutsättningar för
            ett självständigt liv. Det andra är att unga människor ska ha
            reella möjligheter till inflytande och delaktighet. Det tredje
            målet är att ungdomars engagemang, skapande förmåga och kritiska
            tänkande ska tas till vara som den resurs det är.
          </note>
          <note>
            Alla tre målen är naturligtvis viktiga. Men här i dag tänkte
            jag särskilt poängtera de två sistnämnda.
          </note>
          <note>
            Om unga människor inte tillåts ha inflytande och vara delaktiga
            i det som pågår i samhället, så går det heller inte att på allvar
            ta till vara ungdomars engagemang, skaparkraft och tänkande.
          </note>
          <note>
            Och unga människors tankar, åsikter, förslag och invändningar
            är viktiga för oss alla, men i synnerhet för oss beslutsfattare.
          </note>
          <note>
            Unga människors delaktighet handlar inte bara om att vi vuxna
            ska dela med oss av makt och inflytande eller att vi ska se till
            att fostra en ny generation i en demokratisk tradition och ett
            demokratiskt synsätt.
          </note>
          <note>
            Det handlar minst lika mycket om att unga ska vara med och forma
            sin tillvaro och sin verklighet utifrån sina behov, önskemål och
            kunskaper.
          </note>
          <note>
            Jag tror att vi i de politiska partierna inte alltid har varit
            tydliga i vår vilja och vår önskan att få med unga i det politiska
            arbetet. Vi har kanske inte alltid vågat dela ansvaret eller haft
            tillräcklig tilltro till de erfarenheter, åsikter och färdigheter
            som unga har. Vi har kanske inte alltid tagit unga människors
            politiska vilja på det allvar som vi borde.
          </note>
          <note>
            Kanske är det en av orsakerna till att valdeltagandet bland unga
            är lägre än bland äldre.
          </note>
          <note>
            Andelen unga som väljer att rösta i de allmänna valen har under
            de tre senaste decennierna minskat kraftigt, från toppnoteringarna
            i valen 1976 och 1985, då 89 % av förstagångsväljarna röstade
            till bottensiffrorna vid valet 1998, då bara 74 % i denna grupp
            röstade.
          </note>
          <note>
            Detta är en bekymmersam utveckling som måste tas på allvar.
          </note>
          <note>
            Ungdomar utgör 19 % av befolkningen, i alla fall om räknar alla
            upp till 30-årsåldern, men bara 6 % av de kommunala förtroendeuppdragen
            innehas av unga.
          </note>
          <note>
            Det är naturligtvis en brist för hela det politiska systemet.
          </note>
          <note>
            Kloka politiska beslut kräver ju, som vi alla känner till, en
            bred diskussion där alla röster får höras, där alla perspektiv
            vägs in och där alla synpunkter tas till vara och tas på allvar.
            Det är en nödvändighet för att det ska råda legitimitet kring
            de beslut som vi politiker fattar. Men det är lika mycket en nödvändighet
            för att vi ska kunna nå fram till bra och genomtänkta beslut.
          </note>
          <note>
            Kanske är det så att vi vuxna har tagit lite för lätt på vår
            grundläggande uppgift - att ge den unga generationen kunskaper
            om rättigheter och skyldigheter i en demokrati.
          </note>
          <note>
            Jag hoppas att dagens debatt för oss ett steg närmare ett samhälle
            där alla människor, oavsett ålder, kön och etnisk bakgrund, känner
            att de har en plats och en viktig funktion i skapandet av det
            svenska samhället och den svenska demokratin.
          </note>
          <note>
            Men vad kan vi då göra för att stärka ungas delaktighet och möjlighet
            till inflytande?
          </note>
          <note>
            Att bekämpa klassamhället och försvara välfärdssamhället är det
            viktigaste. Det är de mest utsatta som har drabbats hårdast av
            90-talets massarbetslöshet och nedskärningar.
          </note>
          <note>
            Möjligheten för unga människor att få arbete, bostad och en egen
            ekonomi är avgörande. Regeringens framgångar med bl.a. ungdomsgarantin
            har lett till att ungdomsarbetslösheten har minskat kraftigt.
            Och i november förra året var den för ungdomar mellan 18
          </note>
          <note>
            och 24 år under 3 %.
          </note>
          <note>
            För unga såväl som för vuxna är tillgången till ett arbete inte
            bara en förutsättning för att kunna försörja sig och planera sitt
            liv. Det är också en viktig del av en människas identitet och
            känsla av värde.
          </note>
          <note>
            Lika viktig är rätten till ett eget boende. Det handlar om en
            möjlighet att skaffa sig självkänsla och självförtroende att klara
            av sin egen vardag på egen hand. Tillgången till ett eget krypin
            är en nödvändig del på färden till vuxenlivet.
          </note>
          <note>
            Ansvaret för att unga ska få möjlighet till ett eget boende ligger
            i dag främst på kommunerna. I dag råder en skriande brist på mindre
            bostäder till en rimlig kostnad. Regeringen har därför bl.a. gett
            Boverket i uppdrag att inrätta ett byggkostnadsforum för erfarenhetsutbyte
            mellan marknadens aktörer kring hur vi ska kunna bygga bostäder
            som unga människor har råd med.
          </note>
          <note>
            Förhoppningen är att detta ska stimulera till att bra och billiga
            små lägenheter som passar ungdomars plånböcker byggs.
          </note>
          <note>
            Vi vill också göra det lättare för unga att påverka genom bl.a.
            elevstyrda gymnasieskolor, ungdomsråd och ungdomsfullmäktige.
            Här vill jag också nämna regeringens årliga ungdomsforum.
          </note>
          <note>
            Jag vill också påminna om projektet Skolvalet 2002, som regeringen
            stöder, men som bedrivs i samarbete mellan Ungdomsstyrelsen, Statens
            skolverk och Riksskatteverket. Detta projekt syftar till att öka
            intresset för demokratifrågor bland landets elever, och det innehåller
            bl.a. en demokratikampanj.
          </note>
          <note>
            Justitiedepartementets arbete Tid för demokrati är en annan viktig
            del i arbetet för att öka ungas delaktighet och inflytande. Ungdomar
            är en viktig målgrupp i det arbetet. 16 olika ungdomsprojekt har
            hittills fått stöd inom ramen för Tid för demokrati.
          </note>
          <note>
            Här kan jag nämna exempelvis en onlinekurs i edemokrati som håller
            på att utvecklas av elever vid
          </note>
          <note>
            Birgittaskolan i Linköping.
          </note>
          <note>
            Regeringen kommer också i den demokratiproposition som kommer
            att överlämnas till riksdagen i höst att presentera förslag med
            inriktning på ungdomar.
          </note>
          <note>
            För att stärka medborgarnas deltagande i den kommunala demokratin
            har regeringen tillsatt en parlamentarisk kommitté, Kommundemokratikommittén.
            En av kommitténs absolut viktigaste uppgifter är att föreslå åtgärder
            för att barn och unga ska kunna vara mer delaktiga i den kommunala
            demokratin och för att barn och unga ska kunna få bättre kunskaper
            om hur den kommunala förvaltningen och politiken fungerar.
          </note>
          <note>
            Ett annat viktigt sätt för att öka människors möjligheter till
            deltagande, insyn och inflytande är att det skapas gemensamma
            forum och mötesplatser. Här är fritidsgårdar och allmänna samlingspunkter
            viktiga.
          </note>
          <note>
            Det handlar om att bevara och finna mötesplatser där både barn
            och gamla, unga och medelålders kan mötas och samtala, där kreativiteten
            kan blomstra och där alla människors engagemang och skapande förmåga
            tas till vara som en resurs, ställen där människor, unga såväl
            som gamla, känner att det som de gör har ett värde och en betydelse.
            Jag skulle vilja att vi hade fler mötesplatser som Rinkeby Folkets
            hus i vårt land.
          </note>
          <note>
            Jag tycker att den politiska och ekonomiska prioritering som
            en del kommuner gör när det gäller unga och deras möjligheter
            är obegriplig.
          </note>
          <note>
            Det som vi väljer att inte göra för ungdomar i dag påverkar nämligen
            inte bara deras tillvaro just nu. Det påverkar även allas våra
            möjligheter och tillvaro i framtiden. Jag har därför svårt att
            förstå de kommunpolitiker som förordar sänkt skatt före en bra
            fritidsverksamhet för unga, före en hög kvalitet i skolan och
            före byggandet av bostäder.
          </note>
          <note>
            Som Demokratiutredningen uttrycker det: Ingen möda får sparas
            när det gäller att finna nya former för att bejaka och förstärka
            ungdomars politiska engagemang samt fördjupa deras medborgarskap.
          </note>
          <note>
            Om vi vuxna vänder ryggen åt unga i dag, så kommer nämligen morgondagens
            vuxna att vända ryggen åt oss och det demokratiska samhället i
            morgon.
          </note>
          <note type="speaker">
            Anf. 284 SOFIA JONSSON (c) replik:
          </note>
          <note>
            Herr talman! Jag är också glad över att denna debatt kommer i
            gång. Det är oerhört viktigt att vi inte bara diskuterar utan
            att det också fattas beslut om hur vi kan få yngre människor in
            i maktens korridorer, inte bara i riksdagen eller i kommunerna,
            och få en riktig möjlighet att vara med och påverka.
          </note>
          <note>
            Centerpartiet har lagt ned stor energi på det, och vi kallar
            det för ungdomsfrid.
          </note>
          <note>
            Vi vill att den här makten och de här möjligheterna ska komma
            alla ungdomar till del.
          </note>
          <note>
            Det har varit nu en diskussion kring ungdomars demokratikommission,
            men den kom med kortsiktiga förslag som också ministern har sagt
            att det kan vara intressant att göra, t.ex. hur man kan arbeta
            i skolan.
          </note>
          <note>
            Men långsiktigt? Vad anser ministern är det absolut viktigaste
            att göra för ungdomar och demokrati och för att vi ska få en ungdomsfrid
            i Sverige?
          </note>
          <note type="speaker">
            Anf. 285 Statsrådet BRITTA LEJON (s) replik:
          </note>
          <note>
            Herr talman! Långsiktigt sett, Sofia Jonsson, är jag övertygad
            om att det jag nämnde i mitt inledningsanförande, nämligen kampen
            mot klassamhället, för en ökad jämlikhet för att bevara välfärdssamhället
            som ger förutsättningar för alla och inte bara dem som redan har
            förutsättningarna att göra sin röst hörd, är den absolut viktigaste
            prioriteringen. Därutöver finns det en mängd saker som vi måste
            ändra och fundera över hur vi i dag i både politiska partier och
            också i offentliga verksamheter bemöter unga och på vilket sätt
            vi ger förutsättningar för unga människor att vara med och ta
            del av ansvaret.
          </note>
          <note>
            Där kan vi diskutera förslag som Ungdomsdemokratikommissionen
            eller Demokratiutredningen har lagt fram. Det ska vi göra, det
            är viktigt, och jag är fullkomligt övertygad om att om vi inte
            lyckas med det kommer vi inte lyckas vända utvecklingen. Men i
            grunden är det kampen mot klassamhället och för en ökad jämlikhet
            som måste vara den basala utgångspunkten.
          </note>
          <note type="speaker">
            Anf. 286 SOFIA JONSSON (c) replik:
          </note>
          <note>
            Herr talman! Ja, det är jätteviktigt, och den kampen tror jag
            att vi alla här är beredda att ställa upp på och gör det också.
            Däremot är det lite tunt från ministerns sida att bara säga att
            vi ska diskutera, vi måste ändra. Det är precis som i början när
            vi diskuterade jämställdhet. Vi sade att visst är det jätteviktigt,
            vi ska kvinnor i styrelser för att det ska se bra ut.
          </note>
          <note>
            Nu ska vi ha med ungdomar i kommunerna som sitter vid sidan av
            den riktiga makten för att vara med och diskutera men inte att
            bestämma. Jag tycker att vi ska vara tuffa här och se till att
            vi ska ge alla människor, även dem som är under 18 år möjligheten,
            att få vara med och påverka.
          </note>
          <note>
            Då skulle jag vilja ställa två frågor: Vad anser ministern om
            att inrätta lokala skolstyrelser på alla skolor runtom i landet?
          </note>
          <note>
            Ministern har diskuterat rösträtt för 16-åringar.
          </note>
          <note>
            Det finns också reservationer i Demokratiutredningen kring detta.
            Är det någonting som Britta Lejon kan tänka sig att lägga fram
            som förslag i riksdagen?
          </note>
          <note type="speaker">
            Anf. 287 Statsrådet BRITTA LEJON (s) replik:
          </note>
          <note>
            Herr talman! Som svar på de direkta frågorna från
          </note>
          <note>
            Sofia Jonsson kan jag säga att vi har en försöksverksamhet med
            lokala föräldra- och elevmajoriteter i skolor som håller på att
            utvärderas. Innan vi vet vad resultatet är i de skolor som hittills
            har haft denna möjlighet är det för tidigt att slå fast någon
            slutsats.
          </note>
          <note>
            Däremot tror jag att man kan se på de forskningsresultat som
            en del statsvetare bl.a. vid Uppsala universitet har visat oss,
            nämligen att i de verksamheter i samhället där människor har möjlighet
            till brukarinflytande känner man också att demokratin växer. Den
            färdriktningen är naturligtvis någonting vi måste vara öppna för,
            att inom den representativa demokratins ram ge nya och ökade möjligheter
            för direktinflytande. Men att slå fast att vi ska ha fler elevstyrelser
            innan utvärderingen finns är jag inte beredd att göra.
          </note>
          <note type="speaker">
            Anf. 288 HELENA BARGHOLTZ (fp) replik:
          </note>
          <note>
            Herr talman! När jag lyssnar på statsrådet tycker jag att det
            är lite tråkigt att höra att det är så allmänt hållet, så generellt
            hållet. Statsrådet talar om alla ungdomar som om de vore en grupp.
            Visserligen säger statsrådet att det finns klasskillnader. Men
            jag är mycket intresserad av att veta: Har statsrådet någon uppfattning
            om hur röstbenägenheten fördelar sig mellan olika grupper av ungdomar?
            Är det så att vi har stor skillnad mellan unga kvinnliga låginkomsttagare
            och manliga högutbildade personer är det väldigt viktigt att man
            fokuserar den grupp som gäller framför allt unga lågutbildade
            kvinnor och stärker deras självkänsla så att de vågar engagera
            sig politiskt.
          </note>
          <note>
            Jag hade en uppmaning i mitt anförande till statsrådet som jag
            inte har fått bemött. Det gäller inte bara att få med ungdomar
            i politiken utan också om att se till att vi får ha kvar de ungdomar
            som vill arbeta politiskt.
          </note>
          <note type="speaker">
            Anf. 289 Statsrådet BRITTA LEJON (s) replik:
          </note>
          <note>
            Herr talman! Helena Bargholtz undrar lite grann över varför jag
            håller mig så generell i mina uttalanden. Det är med nödvändighet
            så. Som demokratiminister har jag naturligtvis en del tankar och
            idéer men jag tycker att det i vissa avseenden skulle vara förmätet
            av mig att säga att exakt de och de lösningarna ser jag. Remissarbetet
            kring Demokratiutredningen har precis avslutats. I den proposition
            som ska läggas fram för riksdagen i höst kommer det säkert att
            finnas med sådant som jag inledningsvis kanske inte riktigt förstår
            nyttan av.
          </note>
          <note>
            Med anledning av den uppmaning att försöka hitta vägar för att
            behålla unga människor som har förtroendeuppdrag även när man
            byter ort för att studera vill jag bara säga att vi har gett Kommundemokratikommittén
            i uppdrag att se särskilt på ungas möjligheter att vara förtroendevalda
            och kunna behålla sina förtroendeuppdrag. Jag vet att de på alla
            sätt och vis ser över systemen. Jag hänvisar till resultatet från
            den kommittén som kommer nu i vår.
          </note>
          <note type="speaker">
            Anf. 290 HELENA BARGHOLTZ (fp) replik:
          </note>
          <note>
            Herr talman! Då hoppas jag verkligen att det blir ett positivt
            besked så att ungdomar ska kunna stanna kvar i politiken. När
            vi nu talar så allmänt om att vi måste få ungdomar att engagera
            sig får det inte vara formella skäl som gör att de inte stannar
            kvar.
          </note>
          <note>
            Bara ett ord om 16-årsgränsen. Jag vet inte hur mycket statsrådet
            talar med ungdomar om detta. Min egen uppfattning är att ungdomar
            kanske inte alltid är så intresserade av att rösta redan när de
            är 16 år. Får vi en 16-årsgräns och få ungdomar som röstar, sänks
            röstdeltagandet ännu mer än det är i dag. Så det är väldigt viktigt
            i så fall att se till att ungdomarna verkligen känner för att
            få rösta redan vi 16-årsåldern.
          </note>
          <note type="speaker">
            Anf. 291 Statsrådet BRITTA LEJON (s) replik:
          </note>
          <note>
            Herr talman! När det gäller 16-årsgränsen har jag tidigare i
            olika sammanhang - nu har Sofia Jonsson gått - uttryckt en viss
            skepsis inför vinsterna med att sänka den nuvarande åldersgränsen
            från 18 till 16 år.
          </note>
          <note>
            I mitt perspektiv måste rösträtt gå hand i hand med myndighetsåldern.
            Då tror jag att den nuvarande åldersgränsen på 18 år är väl avvägd.
          </note>
          <note>
            Jag har precis om Helena Bargholtz hört ungdomar som tycker att
            18-årsgränsen är en lämplig gräns.
          </note>
          <note>
            Men jag vet att ett krav som flera av ungdomsorganisationerna
            har framfört är att sänka den till 16 år. Vi får se vad remissen
            kring Demokratiutredningen säger på den här punkten och så småningom
            återkomma till riksdagen i denna fråga.
          </note>
          <note>
            Anf. 292 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Herr talman! Jag vill också anknyta till synpunkten om den generella
            debatten som är nu om ungdom och demokrati. Det handlar om bostäder,
            fritidsgårdar, förtroendeuppdrag osv. Jag instämmer i att det
            är viktigt. Jag tänkte gå lite grann tillbaka till det som har
            varit uppe tidigare i dag när vi har diskuterat barn, inte bara
            ungdomar, och familjers möjligheter för att må bra. Då har jag
            en kort fråga till statsrådet: Anser statsrådet att vardagsmakt
            och valmöjlighet för barn och deras föräldrar är en demokratisk
            rättighet?
          </note>
          <note type="speaker">
            Anf. 293 Statsrådet BRITTA LEJON (s) replik:
          </note>
          <note>
            Herr talman! Självklart är makten att styra sitt liv och möjligheten
            att vara med och delta i styrelsen av vårt gemensamma fullkomligt
            grundläggande. Jag tror dock att Cristina Husmark Pehrsson och
            hennes parti och jag och mitt parti kanske har olika syn på hur
            detta realiseras på bästa sätt. För mig och socialdemokratin handlar
            makt framför allt om att se till att inte de som redan har makt
            från födseln på grund av resurser ska vara de enda som har möjlighet
            att påverka det här samhällets utveckling och sina egna liv.
          </note>
          <note>
            För socialdemokratin är kampen mot klassamhället och mot ett
            samhälle där vi går i en utveckling mot elitstyre den absolut
            viktigaste kampen. Jag tror inte att Cristina Husmark Pehrssons
            parti delar den uppfattningen.
          </note>
          <note>
            Anf. 294 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Herr talman! Jag anser i dag att det är de politiska besluten
            som hindrar och försvårar vardagsmakt åt föräldrar och barn, speciellt
            dem som inte har pengar och inte har den möjligheten, som statsrådet
            pekar på.
          </note>
          <note>
            Det blir en omvänd klasskamp. Jag talar för de barn och de familjer
            som inte har möjligheter i dag och vädjar att de ska få samma
            möjligheter som de andra i samhället.
          </note>
          <note>
            Men var går då gränsen? Är vardagsmakt och valmöjligheter en
            demokratisk rättighet för alla? Då ska vi särskilt tänka på dem
            som inte har den rättigheten i dag. Var går då gränsen, statsrådet?
            Är det odemokratiskt att välja alternativ barnomsorg? Är det odemokratiskt
            att välja den skola som passar bäst för barnen?
          </note>
          <note>
            Det kanske inte är så konstigt att folk i dag ger upp och inte
            röstar i de kommunala valen eller i landstingsvalen. Man ser ju
            att om det drivs en politik som man har röstat fram så kommer
            ändå socialdemokraterna genom ett beslut här i kammaren att åsidosätta
            demokratin ute i kommuner och landsting.
          </note>
          <note>
            Vad anser statsrådet?
          </note>
          <note type="speaker">
            Anf. 295 Statsrådet BRITTA LEJON (s):
          </note>
          <note>
            Herr talman! Jag anser inte att politiska beslut hindrar människors
            makt såsom Cristina Husmark
          </note>
          <note>
            Pehrsson uttrycker saken, tvärtom. När politiska beslut om vårt
            gemensamma tappar fotfästet, när vi inte längre kan utkräva ansvar
            för de politiska besluten i allmänna val och när inte längre dessa
            tillåts styra vårt gemensamma, utan när vi i stället överlåter
            alltmer av makten åt marknaden och marknadens aktörer, blir resultatet
            - tyvärr, Cristina Husmark
          </note>
          <note>
            Pehrsson - att de som redan har ekonomiska resurser har mer att
            säga till om än andra. Här har vi grundläggande skilda uppfattningar
            om på vilket sätt politiska beslut ökar eller minskar människors
            makt.
          </note>
          <note>
            Jag menar att politiska beslut som man kan ställa människor till
            ansvar för i allmänna val är en grundförutsättning för att besluten
            om vårt gemensamma ska ta hänsyn till och vara uttryck för alla
            människors olika uppfattningar.
          </note>
          <note type="speaker">
            Anf. 296 MIKAEL OSCARSSON (kd) replik:
          </note>
          <note>
            Fru talman! Det var glädjande att höra demokratiministerns brandtal
            för demokratin. Men detta för faktiskt mina tankar till Heby.
            Där hade man ju en folkomröstning för två och ett halvt år sedan
            om
          </note>
          <note>
            Heby skulle tillhöra Uppsala län eller inte. Det blev ju en klar
            majoritet för det. 57,7 % röstade ja och
          </note>
          <note>
            39,9 % röstade nej. Sedan dess har Kammarkollegiet också gett
            tummen upp och gått på samma linje. Har man folkomröstningar måste
            man ha väldigt starka skäl för att inte gå på resultatet sedan.
          </note>
          <note>
            Om det är så att hebyborna ska rösta i Uppsala län nästa val,
            måste vi snart närma oss en deadline. Vi måste få besked. Jag
            undrar om vi skulle kunna få ett besked här och nu.
          </note>
          <note type="speaker">
            Anf. 297 Statsrådet BRITTA LEJON (s):
          </note>
          <note>
            Fru talman! Jag trodde att den här debatten skulle handla om
            unga människors möjligheter och villkor i dagens samhälle, men
            det kanske man med viss generositet kan säga att också frågan
            om Heby kommun gör eftersom också unga människor lever i Heby
            kommun.
          </note>
          <note>
            Men tyvärr kommer jag inte att närmare kunna svara Mikael Oscarsson
            på hans fråga om när regeringen kan väntas fatta beslut i ärendet,
            eftersom man aldrig på förhand kan säga när regeringen fattar
            beslut när frågan inte ens har varit uppe till allmän beredning
            än.
          </note>
          <note>
            Efter det att Kammarkollegiet nyligen kom in med sin utredning
            i ärendet, har tjänstemännen på departementet utrett frågan både
            juridiskt och ur en mängd andra aspekter. Jag kan sträcka mig
            så långt som att jag hoppas och tror att ett sådant beslut inte
            är långt borta i alla fall.
          </note>
          <note type="speaker">
            Anf. 298 MIKAEL OSCARSSON (kd) replik:
          </note>
          <note>
            Fru talman! Tack för det svaret. Jag tror att det är viktigt
            att det kommer ett besked snart.
          </note>
          <note>
            Vi debatterade ju detta, demokratiministern och jag, för drygt
            två månader sedan. Då var det två saker som demokratiministern
            sade som jag sedan har kollat upp. Demokratiministern anmärkte
            på att det var ett ganska lågt valdeltagande, 75 %. Jag tror att
            det aldrig har varit högre än 75 %. Vidare sade demokratiministern
            att Hebys befolkning motsvarade 14 % av
          </note>
          <note>
            Västmanlands läns befolkning. Det visade sig att siffran ligger
            på ungefär 5 %. Det är viktigt att ha med detta.
          </note>
          <note>
            Jag hoppas att det kommer ett besked snart och att det blir ett
            positivt besked. Jag tror att det skulle stärka tilltron till
            demokratin om vi lyssnade på folk när de har sagt sitt och när
            dessutom expertisen, i det här fallet Kammarkollegiet, har sagt
            ja.
          </note>
          <note type="speaker">
            Anf. 299 Statsrådet BRITTA LEJON (s):
          </note>
          <note>
            Fru talman! Självklart är det viktigt att lyssna på folkomröstningsresultat.
            Men regeringen har som sagt många faktorer att ta hänsyn till
            när beslut ska fattas i indelningsärenden och i sådana här ärenden.
          </note>
          <note>
            Självklart väger folkomröstningsresultatet i Heby tungt, men
            som Mikael Oscarsson säkert väl känner till finns det också andra
            faktorer. En sådan demokratisk faktor handlar om att beslutet
            i Heby om länstillhörighet inte enbart berör hebyborna, men det
            är enbart hebyborna som har haft möjlighet att ge sin röst till
            känna.
          </note>
          <note type="speaker">
            Anf. 300 TUVE SKÅNBERG (kd):
          </note>
          <note>
            Fru talman! Det har varit roligt att följa debatten med statsrådet
            Lejon. Jag önskar, om det är möjligt tidsmässigt, att hon kan
            stanna kvar och följa debatten och delta i den.
          </note>
          <note>
            Jag vill föra in en ny dimension i debatten och tala om barns
            och ungdomars möjligheter utifrån värdegrundens perspektiv. Det
            är oerhört viktigt att man har med en värdegrund som håller och
            som bär i framtida generationer.
          </note>
          <note>
            Jag vill citera ur regeringens proposition En ny läroplan m.m.
            för grundskolan m.fl., 1992/93:220, s. 18
          </note>
          <note>
            och 19. Där står det: "De normer som skolans verksamhet skall
            bygga på, såsom respekt för människans värdighet, individens frihet
            och integritet, jämställdhet mellan kvinnor och män, omsorgen
            om den som har det svårt, det personliga ansvaret, har en djup
            förankring i vårt land och vår kultur. Det är normer som således
            har djupa rötter i vår historiska utveckling. Som särskilt viktig
            framstår skolans värdegrund, förankrad i kristen etik och västerländsk
            humanism.
          </note>
          <note>
            Skolan har en viktig uppgift i att hävda dessa värden och förklara
            hur de vuxit fram och förankrats."
          </note>
          <note>
            Utskottsbetänkandet Ny läroplan för grundskolan m.m., 1993/94
            UbU1, s. 26, gav bifall till denna syn och skriver: "Med detta
            klargörande ansluter sig utskottet till den syn på skolans värdegrund
            som regeringen ger uttryck för i propositionen."
          </note>
          <note>
            Det är detta beslut som Sveriges riksdag senast har fattat. Det
            är alltså sedan våren 1994, och det är det som vi fortfarande
            grundar skolans läroplan på.
          </note>
          <note>
            Jag vill då särskilt ta fasta på uttrycket: "Som särskilt viktig
            framstår skolans värdegrund, förankrad i kristen etik och västerländsk
            humanism".
          </note>
          <note>
            Vad menas med det? Varför etik, och varför nu en kristen etik?
            Har det någonting att tillföra den debatt som vi har fört om mobbning
            och kamratförtryck i skolans värld? Ja, man kan jämföra behovet
            av gemensamma etiska normer med t.ex. behovet av trafikregler.
          </note>
          <note>
            Vi kan tänka oss ett barn som ska ge sig ut i trafiken och cykla
            och som frågar sina föräldrar hur man ska cykla. Vi skulle ju
            bli mycket förvånade om de skulle svara något i stil med: Cykla
            som du har lust, som du känner för. Självfallet lär ju föräldrarna
            barnet de viktigaste trafikreglerna och trafikmärkena och visar
            själva hur man gör. De är självklart också måna om att andra människor
            ska följa trafikreglerna. Det är ju på det viset som trafiken
            över huvud taget kan fungera.
          </note>
          <note>
            På liknande sätt, menar jag, är förhållandet människor emellan
            i ett samhälle. Utan en gemensam etisk grund blir samhället ett
            slags vilda västern, där uppfattningarna om orätt och rätt i stor
            utsträckning skiljer sig från person till person. Det är de etiska
            principerna som talar om för oss hur vi ska handla mot varandra
            i olika situationer. Och en gemensam etisk grund är avgörande
            t.ex. för om kampen mot kriminaliteten ska lyckas.
          </note>
          <note>
            Etiska principer som grund för mellanmänskliga relationer måste
            vara gemensamma för alla.
          </note>
          <note>
            1970-talets skola hade många brister när det gäller vägledningen
            i etiska frågeställningar. Den tog inte i tillräcklig utsträckning
            hänsyn till att man bara kan göra meningsfulla val om man redan
            har en uppfattning och en uppsättning kriterier för att bedöma
            vad om är bra och dåligt, rätt och orätt. Man kan också hävda
            att skolan när det gäller de etiska frågeställningarna var historielös.
            Kanske är denna brist på vägledning en viktig faktor bakom dagens
            samhällsutveckling. Många människor förefaller i dag sakna respekt
            för människovärdet. Jag tror att det leder till mer våld och människoförakt.
          </note>
          <note>
            Det finns nämligen inte någon neutral uppfostran och det finns
            ingen neutral kultur. Vi överför värden och värderingar till barn
            och ungdomar vare sig vi är medvetna eller omedvetna om det. Frågan
            är alltså vilken grund och vilken etik vi väljer för vårt samhälle
            och vår skola för att kunna forma ett människovärdigt samhälle.
          </note>
          <note>
            Det som de flesta av oss ser som goda normer, goda värden och
            som grunden för en god etik såsom människolivets okränkbarhet,
            alla människors lika värde och varje människas unika värde har
            en djup förankring i den judisk-kristna etiken. I ett samhälle
            som levt i en kristen kulturtradition i tusen år har allmängiltiga
            kristna värden och värderingar blivit en del av vårt tänkande.
            Det är naturligt att ta till vara den gemensamma grunden som en
            del av vårt kulturarv. I Sverige är den kristna etiken en del
            av vårt kulturarv.
          </note>
          <note>
            Denna klassiska syn på vad som är rätt och fel har fått en renässans
            på 1900-talet och kommit till uttryck i t.ex. FN:s förklaring
            om de mänskliga rättigheterna från 1948 och i FN:s barnkonvention.
            I inledningen till förklaringen om de mänskliga rättigheterna
            står det:
          </note>
          <note>
            "Erkännandet av det inneboende värdet hos alla medlemmar av människosläktet
            och av deras lika och oförytterliga rättigheter är grundvalen
            för frihet, rättvisa och fred i världen."
          </note>
          <note>
            I själva portalparagrafen kommer också tanken på en naturlig
            rätt och alla människors rättighet fram.
          </note>
          <note>
            "Alla människor är födda fria och lika i värde och rättigheter.
            De är utrustade med förnuft och samvete och bör handla gentemot
            varandra i en anda av broderskap."
          </note>
          <note>
            Detta, fru talman, är en av grundbultarna - kanske den viktigaste
            - i den kristna etiken. Alla människor har ett och samma värde
            oberoende av ras, kön, ålder, intellekt, religion osv. Det är
            detta som i vårt land har förvaltats av den kristna etiken.
          </note>
          <note>
            I en period då fascismen och kommunismen stiftade sin egen s.k.
            rättvisa relativiserade filosofer och lagstiftare i vårt eget
            land etiken. Rättspositivismen har länge haft en stark ställning
            i vårt land. Den menar att lagen inte ska återspegla vad som är
            etiskt rätt, utan bara att en sak är rätt därför att lagen säger
            det.
          </note>
          <note>
            Det betyder att vad majoriteten bestämmer skulle vara rätt eller
            orätt. Det är lätt att inse vilka konsekvenser en sådan etisk
            syn får för minoriteter och för oliktänkande. I stället, fru talman,
            är det oerhört viktigt att vi förankrar vår etiska medvetenhet
            inte i nyttoetik - det som kallas för utilitarism - utan i stället
            i den kristna etiken och den västerländska humanismen som ser
            att det finns absoluta värden som inte kan förändras. Detta måste
            våra barn få i arv. Detta måste räckas till våra barn aktivt och
            fostra dem precis så som vi gemensamt har beslutat om i Sveriges
            riksdag.
          </note>
          <note>
            Man skulle kunna sammanfatta de här reglerna med kärleksbudet
            - du ska älska din nästa som dig själv, eller med den gyllene
            regeln - allt vad ni vill att människorna ska göra för er, det
            ska ni göra för dem, eller med de tio budorden. Vare sig man tror
            att det finns en gud eller inte så måste man ju erkänna att de
            tio budorden finns. Och detta behöver våra barn.
          </note>
          <note type="speaker">
            Anf. 301 HELENA BARGHOLTZ (fp) replik:
          </note>
          <note>
            Fru talman! Det är mycket intressant att lyssna på
          </note>
          <note>
            Tuve Skånberg. Men både han och jag och alla andra som är här
            vet att detta med att skolans värdegrund baseras på en kristen-judisk
            etik inte är alldeles lätt att acceptera för många i dag. Det
            finns människor som lever med en helt annan inställning och med
            en helt annan etik. De kanske inte alls känner delaktighet i detta.
            Jag tänker bl.a. på alla de stora invandrargrupper som kommer
            med en helt annan religiös bakgrund och kunskap.
          </note>
          <note>
            Det som jag tycker är angeläget att slå fast är att etiken ska
            genomsyra vår lagstiftning. Vi måste göra klart för alla som bor
            i Sverige - svenskar och utlänningar, gamla och unga - att i Sverige
            gäller svensk lag. Det är vi här i Sveriges riksdag som fattar
            beslut om lagstiftningen, och våra värderingar ska genomsyra den.
            Det är mycket bekymmersamt att ungdomar i dag inte får tillräcklig
            kunskap om svensk lagstiftning.
          </note>
          <note type="speaker">
            Anf. 302 TUVE SKÅNBERG (kd) replik:
          </note>
          <note>
            Fru talman! Jag delar naturligtvis Helena Bargholtz syn att svensk
            lag ska gälla och att alla födda och inflyttade i Sverige ska
            bibringas detta.
          </note>
          <note>
            Men jag skulle vilja berätta för Helena Bargholtz och för kammaren
            att när vi diskuterade detta i samband med förarbetet till läroplanen
            så kom denna synpunkt upp. Vad ska invandrarna med sina olika
            religiösa traditioner säga om vi faktiskt slår fast, vilket vi
            också gjorde, att det är den kristna etiken som är själva värdegrunden?
            Då visade det sig att man från muslimerna, judarna och från övriga
            religioner mycket nogsamt sade: Vi får det bättre i Sverige om
            ni står upp för er bakgrund, er kristna tro och er kristna etik.
            Den sammanfaller i långa stycken med vår. Särskilt intressant
            var det att muslimerna var angelägna om att skrivningen skulle
            komma in.
          </note>
          <note type="speaker">
            Anf. 303 HELENA BARGHOLTZ (fp) replik:
          </note>
          <note>
            Fru talman! Jag vet att det finns mycket gemensamt i religionerna.
            Det är väldigt skönt, för det underlättar ju för den gemensamma
            lagstiftning som vi ska ha.
          </note>
          <note>
            För att avsluta det som jag inte hann säga förra gången vill
            jag påpeka att jag är bekymrad över att svenska ungdomar i dag
            har så dålig kunskap om svensk lagstiftning och om den svenska
            grundlagen.
          </note>
          <note>
            Jag ser en viktig uppgift för oss alla i att stärka kunskaperna
            om svensk lagstiftning i skolan. Många ungdomar vet mer om t.ex.
            amerikansk lagstiftning än om svensk lagstiftning. Här har vi
            ett gemensamt ansvar.
          </note>
          <note type="speaker">
            Anf. 304 MIKAEL OSCARSSON (kd):
          </note>
          <note>
            Fru talman! Först vill jag tacka Tuve Skånberg för hans mycket
            fina tal om värdegrunden.
          </note>
          <note>
            Vid regeringsförklaringen i höstas förklarade statsministern
            att barnen skulle sättas i centrum för regeringens politik. Sådant
            låter givetvis hoppingivande i ett par kristdemokratiska öron
            och för landets småbarnsföräldrar. Jag vill också tillägga att
            detta är en fråga som engagerar mig särskilt eftersom jag själv
            är småbarnsförälder. Jag och min fru har två härliga små pojkar
            som är ett och tre år gamla - Robin och
          </note>
          <note>
            Alexander.
          </note>
          <note>
            Vis av erfarenhet av s-märkt familjepolitik är man dock ganska
            skeptisk. Den socialdemokratiska reformen om maxtaxa på dagis
            är på intet sätt motiverad utifrån barnens bästa. Tvärtom är det
            rena arbetsmarknadspolitiska skäl som ligger bakom, vilket också
            framkommer när man läser regeringens proposition.
          </note>
          <note>
            Barn har rätt till och behov av att föräldrarna ger sin tid.
            Men maxtaxan går i motsatt riktning. Maxtaxan för dagis innebär
            givetvis en lockelse att satsa mer tid på förvärvsarbete och mindre
            tid på barnen.
          </note>
          <note>
            Att sätta barnen i centrum i familjepolitiken betyder i socialdemokraternas
            värld att selektivt välja ut en grupp av föräldrar och ge den
            extra mycket barnomsorgspengar medan de som inte tillhör denna
            grupp blir helt utan barnomsorgspengar. De familjer som väljer
            det alternativ som regeringen anser att de bör välja subventioneras
            med tiotusentals kronor. En heltidsplats på dagis subventioneras
            med i genomsnitt
          </note>
          <note>
            91 000 kr per år och barn. Väljer man något annat barnomsorgsalternativ
            blir det inga pengar. Tar man hand om barnen själv blir det alltså
            noll kronor.
          </note>
          <note>
            Detta kan knappast påstås vara en barnvänlig politik. Det är
            gammalmodig centralistisk styrning av enskilda familjers angelägenheter.
            Staten ska självfallet inte favorisera en typ av barnomsorg framför
            andra. I den socialdemokratiska världen finns det bara ett barnomsorgsalternativ
            som är bra för barnen. Att familjer som hellre löser sin barnomsorg
            på annat sätt missgynnas är inte bara en oönskad bieffekt utan
            ett medvetet inslag i den s-märkta barnvänliga politiken.
          </note>
          <note>
            Föräldrar som tar hand om sina egna barn tillför inget till samhället,
            enligt regeringens sätt att se det. Det är en oerhört absurd tanke,
            men en ståndpunkt som dessvärre upprepats av företrädare för regeringen.
          </note>
          <note>
            Detta är en fråga där regeringen är i osedvanligt märkbar otakt
            med folkopinionen. Det finns undersökningar som visar att upp
            till 75 % av småbarnsmammorna och 30 % av småbarnspapporna helst
            skulle vilja vara hemma med sitt barn helt och hållet under de
            tre första åren.
          </note>
          <note>
            Det är mer tid med barnen som efterfrågas, inte maxtaxa. Regeringen
            och dess stödpartier ser ned på det arbete som görs av föräldrarna
            när de tar hand om sina egna barn. Vi borde i stället uppvärdera
            den här typen av arbete.
          </note>
          <note>
            Fru talman! Det talas ofta om tröskeleffekter. Vi ska naturligtvis
            sträva efter att komma bort från en situation där det inte lönar
            sig att arbeta. Men enligt vår uppfattning är det fel att ensidigt
            stirra på hur tröskeleffekter ska elimineras och hur bidragssystem
            och skattesystem ska ordnas så att det lönar sig att arbeta. Trots
            att bidragssystem och skattesystem är viktiga måste utgångspunkten
            vara vilka de trösklar är som gör att vi som föräldrar ägnar så
            lite tid åt våra barn.
          </note>
          <note>
            Vi måste auktorisera föräldrarna. Vi måste tillstå att barns
            rätt till trygghet är viktigare än allt vad utökad materialism
            heter. Föräldrar, hem och familjer är samhällets största brottsförebyggande
            resurs. Det måste satsas mer på polis och rättsväsende. Men det
            kommer aldrig ensamt att skapa den trygghet och trivsel vi eftersträvar.
          </note>
          <note>
            Nu är det hög tid att bryta upp från det förmynderiets domäner
            som den socialdemokratiska regeringen traskat fram och tillbaka
            på under så många år i dessa avseenden. Morgondagens medborgare
            som fått sin horisont vidgad av ny teknik och nya kommunikationer,
            morgondagens unga medborgare som vant sig vid att kunna välja
            och bestämma på ett helt annat sätt än vad tidigare generationer
            haft möjlighet till kommer inte att acceptera något annat än större
            frihet, större respekt och större valfrihet för sig själva och
            sina familjer.
          </note>
          <note>
            Anf. 305 HELENA HILLAR ROSEN-
          </note>
          <note type="speaker">
            QVIST (mp):
          </note>
          <note>
            Fru talman! Dagens debatt handlar om barns och ungdomars möjligheter,
            och många har redan betonat hur olika barns och ungdomars möjligheter
            i verkligheten är. Jag tänker i mitt anförande beröra ett par
            bostadsfrågor som angår barn och ungdomar i hög grad.
          </note>
          <note>
            Först har vi bristen på bostad. Jag har försökt få fram uppgifter
            om hur många ungdomar som står i bostadskö i våra tre största
            städer. Riksdagens utredningstjänst har hjälpt mig men delvis
            gått bet på uppgiften eftersom det, hör och häpna, inte finns
            någon fullständig statistik över antalet personer som står i bostadskö.
            I Malmö och Göteborg förmedlas tillgängliga bostäder i samarbete
            mellan ett antal hyresvärdar, men något kösystem finns inte.
          </note>
          <note>
            En färsk siffra från Stockholm visar att 72 981
          </note>
          <note>
            personer står i bostadskö. Av dessa är 10 065 trångbodda och
            bostadslösa barnfamiljer och 24 586 bostadslösa utan barn. Den
            senare gruppen består av människor som saknar egen bostad. De
            har t.ex. andrahandskontrakt, rivningskontrakt, student- eller
            tjänstebostad. Några bor inneboende, och andra får helt enkelt
            lov att bo kvar hos sina föräldrar. I regel har de tak över huvudet,
            men de har inga möjligheter att få egen bostad. Har du ingen fast
            inkomst får du inget kontrakt, inte ens om mamma går i borgen,
            läste jag just i tidningen.
          </note>
          <note>
            Många ungdomar har tillfälliga anställningar, vikariat och projektanställningar,
            och situationen blir rätt låst. I och för sig är det inget fel
            att man flyttar runt och prövar sig fram på olika jobb innan man
            slutligen slår sig ned och bildar familj. Det kan väl räknas som
            en naturlig utveckling. Men att bo kvar hemma och vara mambo tills
            man fyller trettio kan inte vara kul.
          </note>
          <note>
            När nu dessutom utbudet av hyresbostäder minskar, försvåras den
            här utvecklingen. Vår svenska bostadsmarknad med en hög andel
            hyresrätter passar våra flyttbara ungdomar bra. Man betalar sin
            hyra, beaktar uppsägningstider och flyttar till nästa jobb i nästa
            stad utan att behöva tänka på att köpa och sälja sin bostad. De
            flesta har heller inte råd att köpa sin bostad. Ojämlikheten blir
            här uppenbar. Vissa barnfamiljer kan spara hela barnbidraget till
            barnets framtid, till bostadsköp, studier eller en egen bil, medan
            andra måste låta hela eller delar av barnbidraget dryga ut den
            skrala hushållskassan. Skillnaderna i levnadsvillkor ökar genom
            generationerna.
          </note>
          <note>
            Utan att på något sätt föregripa den familjestödsutredning som
            presenteras i februari - jag har bara läst vad som sagts till
            TT - blir jag lite bekymrad över att man funderar på att ta bort
            bostadsbidraget.
          </note>
          <note>
            Ska pengarna delas ut till alla barnfamiljer är risken stor att
            de som har låga eller inga inkomster får det ännu sämre. Det beror
            naturligtvis på hur man utformar det nya stödet, men man måste
            värna om alla barnfamiljers möjlighet att efterfråga en god bostad.
          </note>
          <note>
            Redan de förändringar som hittills skett i bostadsbidragssystemet
            har försämrat bostadssituationen för barnfamiljer.
          </note>
          <note>
            Som skolkurator har jag fått många inblickar i hur barnfamiljer
            sett sig nödsakade att byta ned sig i lägenhetsstorlek. Barnen
            får dela rum. Tonåringen har mist sin egen vrå i hemmet och därmed
            fått sämre studiero.
          </note>
          <note>
            Jag tycker inte att vi i tillräcklig grad uppmärksammar betydelsen
            av en god bostad i välfärdspolitiken. I artikel 27 i barnkonventionen
            erkänns rätten för varje barn till den levnadsstandard som krävs
            för barnets fysiska, psykiska, andliga, moraliska och sociala
            utveckling. Konventionsstaterna ska i enlighet med nationella
            förhållanden och inom ramen för sina resurser vidta lämpliga åtgärder
            för att bistå föräldrar och andra som är ansvariga för barnet
            att genomföra denna rätt och ska vid behov tillhandahålla materiellt
            bistånd och utarbeta stödprogram, särskilt i fråga om mat, kläder
            och bostäder.
          </note>
          <note>
            I Sverige kan vi i alla fall inte säga att det är brist på resurser,
            men vi har ändå problem som vi måste ta itu med. Här kommer jag
            till den andra frågan som jag tycker är viktig och som berör barn
            i väldigt hög grad. Hit hör problemen med s.k. sjuka hus och den
            risk vi utsätter barnen för i dessa miljöer. Enligt en expertgrupp
            inom Världshälsoorganisationen kan 10-
          </note>
          <note>
            30 % av nya och ombyggda hus drabbas av sjuka husproblem. Svenska
            uppskattningar med olika resultat anger 3-10 % av bostadshusen
            och 5-30 % av övriga byggnader som tänkbara sjuka hus.
          </note>
          <note>
            Småhusskadenämnden tar emot ansökningar från drabbade husägare.
            Antalet ökade från 646 år 1999
          </note>
          <note>
            till 873 år 2000. Nu senast är det ett helt villaområde i
          </note>
          <note>
            Åmål som drabbats av fukt- och mögelskador. Husen är byggda 1976.
          </note>
          <note>
            I dag räknar man med att minst 40 % av mellanstadiebarnen är
            allergiska. Vad det beror på vet man inte riktigt, men forskning
            pågår. Både arv och miljö har betydelse. I själva verket har förekomsten
            av astma och allergisk snuva mer än fördubblats de senaste 30
            åren. Framför allt har ökningen skett bland barn och ungdomar.
            Flera studier tyder dessvärre på en fortsatt uppgång.
          </note>
          <note>
            I Stockholm pågår en brett upplagd undersökning, det s.k. Bamseprojektet,
            som omfattar 4 000 barn födda mellan 1994 och 1996. Efter de två
            första åren bedömdes 7,4 % av barnen ha astma. Moderns rökning
            under graviditeten gav en riskökning för astma hos barnet med
            ca 60 %, medan amning skyddade mot utveckling av astma med 9 %
            för varje ammad månad. En riskökning för astma på ca 50 % sågs
            hos barn som sovit i nymålat rum, i bostad med tecken på hög luftfuktighet
            eller där luften bedömdes som ofräsch vid besiktning. Dessutom
            såg man en samverkanseffekt mellan moderns rökning och nymålad
            bostad då det gäller risken att drabbas av astma i tidiga barnaår.
          </note>
          <note>
            Det är alltså viktigt att vi gör vad vi kan för att förebygga
            utvecklingen av astma och allergier. Upplysning om riskerna med
            rökning ges självklart redan via mödravårdscentralerna. Men det
            är också viktigt att vi inventerar och åtgärdar alla mögelskadade
            bostadshus, dagis och skolor så att barnen slipper drabbas av
            kroniska sjukdomar.
          </note>
          <note>
            Anf. 306 ULLA-BRITT HAGSTRÖM (kd)
          </note>
          <note>
            replik:
          </note>
          <note>
            Fru talman! Tack, Helena Hillar Rosenqvist. Det talet skulle
            en kristdemokrat kunnat hålla.
          </note>
          <note>
            Ni är ju ett stödparti till regeringen. Ni har väldigt mycket
            att ta tag i, t.ex. hyreslagstiftningen, byggandet, se till att
            man kan göra upphandlingar så att det inte blir så fruktansvärt
            dyrt att bygga, titta på byggmomsen, se till att det inte blir
            en tvingande lagstiftning för kommunerna utan att de har självständighet
            att verka och att över huvud taget få fram bostäder.
          </note>
          <note>
            Vad gäller bostadsbidragen håller jag också med.
          </note>
          <note>
            Hjälp oss att återge bostadsbidraget den auktoritet det har.
            Vi kristdemokrater har föreslagit 500 miljoner mer än regeringen.
            Vi vill nämligen bygga på familjen. Vi vill se till att även barnfamiljer
            kan bo kvar i en villa. Vi vill inte vara så strikta med normer
            för yta, osv.
          </note>
          <note>
            Jag håller också med om de problem som finns.
          </note>
          <note>
            Jag var i Malmö. Där saknar 9 000 personer förstahandskontrakt
            för boende. Vad gör Helena Hillar
          </note>
          <note>
            Rosenqvist?
          </note>
          <note>
            Anf. 307 HELENA HILLAR ROSEN-
          </note>
          <note type="speaker">
            QVIST (mp) replik:
          </note>
          <note>
            Fru talman! Jag kan börja med att hålla med Ulla-
          </note>
          <note>
            Britt Hagström om mycket. Vi är eniga om mycket saker som bostadspolitiker
            i bostadsutskottet där vi båda två sitter.
          </note>
          <note>
            Det var intressant att höra det här om bostadsbidragen. Jag vet
            att ni har tryckt på mycket när det gäller det. Däremot är jag
            lite bekymrad över bostadsbidragens utformning. Det stödsystemet
            är inte bra som det är. Jag förstår att man tittar på det. När
            det gäller alla de andra grejerna, att t.ex. få ned byggkostnaderna,
            har vi ju Byggkostnadsdelegationen och andra. Jag hoppas verkligen
            att vi kan uppnå det.
          </note>
          <note>
            Ulla-Britt Hagström drar också in våra försök att förhindra utförsäljning
            av hyresrätten. Jag påpekade just i mitt anförande att jag tycker
            att det är viktigt att vi behåller hyresrätten. Men jag tycker
            inte att jag har med mig kristdemokraterna i den här frågan, tyvärr.
          </note>
          <note>
            Anf. 308 ULLA-BRITT HAGSTRÖM (kd)
          </note>
          <note>
            replik:
          </note>
          <note>
            Fru talman! Helena Hillar Rosenqvist har med sig kristdemokraterna
            när det gäller att behålla hyresrätten. Men vi vill ha andra villkor
            och andra metoder.
          </note>
          <note>
            Vi vill att man ska kunna arbeta och konkurrera på lika villkor.
            Men vi kommer verkligen att arbeta för att allmännyttan ska vara
            kvar.
          </note>
          <note>
            Det var en fråga till som jag vill ge Helena Hillar
          </note>
          <note>
            Rosenqvist en eloge för. Det är när hon tar upp problemen med
            innemiljön. Det är också frågor vi har arbetat gemensamt för.
            Där har kristdemokraterna försökt öronmärka resurser för att vi
            ska kunna använda de lokala investeringsmedlen till allergisanering
            i förskolor och skolor.
          </note>
          <note>
            Jag vill också att Helena Hillar Rosenqvist nu hjälper till att
            snabba på detta. Efter två år har vi äntligen genom EU-kommissionen
            fått till stånd en notifiering så att det är möjligt.
          </note>
          <note>
            Anf. 309 HELENA HILLAR ROSEN-
          </note>
          <note type="speaker">
            QVIST (mp) replik:
          </note>
          <note>
            Fru talman! Ja, är det inte helt otroligt. Varför man frågade
            EU över huvud taget i den här frågan förvånar mig lite grann.
            Jag tycker att det är sådant som vi kunde bestämma om själva i
            Sveriges land.
          </note>
          <note>
            Vi har väl förmodligen lite olika synpunkter också om EU. Men
            det är bra att Ulla-Britt Hagström tar upp den här frågan, så
            att vi i så stor utsträckning som möjligt får sprida det. Numera
            finns det alltså möjlighet att söka medel för att åtgärda sjuka
            hus i samband med de lokala investeringsprogrammen.
          </note>
          <note type="speaker">
            Anf. 310 AMANDA AGESTAV (kd):
          </note>
          <note>
            Fru talman! När Anton, fem år, för cirka ett år sedan inför TV-tittarna
            skulle beskriva vad en familj är sade han: Det är när mamma och
            pappa bor på samma ställe.
          </note>
          <note>
            Verkligheten för en majoritet av barnen i vårt land ser inte
            ut på det sätt som Anton beskriver. Många barn växer upp i familjer
            där föräldrarna inte håller ihop. Jag har några gånger blivit
            ombedd att definiera vad som menas med en familj. Personligen
            tycker jag att Antons ord för mig borde vara utgångspunkten när
            vi diskuterar familjens roll i samhället.
          </note>
          <note>
            Låt oss lyssna på barnen och på deras värdering om vad en familj
            är.
          </note>
          <note>
            Fru talman! Jag är medveten om att verkligheten visar en annan
            bild. Men i dessa värdefrågor kan inte politiken utgå från en
            verklighet, utan den måste grundas på en värdering.
          </note>
          <note>
            Jag står inte här och på något sätt försöker förespråka en Sörgårdsidyll.
            Jag vill bara betona att familjen är viktig för såväl samhället
            som för de enskilda barnen. Det är i familjen som grundtryggheten
            läggs. Föräldrarnas villkorslösa kärlek till sina barn bidrar
            till att skapa den trygghet som barnen behöver för att utvecklas.
          </note>
          <note>
            Det är också i familjen som de grundläggande värderingarna formas.
            Det är värderingar som inte alltid går att klä i ord men som är
            så viktiga för att vi ska kunna leva och delta i samhällslivet.
          </note>
          <note>
            Det har tyvärr under en lång tid bedrivits en politik i det här
            landet som har gjort det lönsamt för många att separera. Nu är
            inte jag så naiv att jag tror att separationer beror på i första
            hand ekonomi. Men ekonomi eller snarare brist på den kan knäcka
            även det bästa förhållandet.
          </note>
          <note>
            150 000 barn lever i familjer som är beroende av bidrag för att
            klara sig, trots att det gång på gång från den här talarstolen
            har uttalats att det går bra för Sverige. Det går inte bra för
            de här barnen, för de här familjerna. De tvingas leva under en
            ständig ekonomisk press. För många känns det som ett hån när man
            hör meningen: Det går bra för Sverige.
          </note>
          <note>
            Som kristdemokrat vill jag ge familjerna förutsättningar att
            kunna leva på sin lön. De ska slippa att vara beroende av bidrag.
            Men det skulle ta alldeles för lång tid att under 8 minuter presentera
            hela det åtgärdspaket som jag tror behövs för att skapa bättre
            förutsättningar för dem.
          </note>
          <note>
            För att det här ska bli verklighet tror jag att det krävs ett
            systemskifte. Det krävs ett helt nytt tänkesätt. Sverige tror
            jag behöver en ny regering efter nästa val.
          </note>
          <note>
            Familjen är viktig för att ge barn möjligheter att utvecklas
            efter sina egna förutsättningar. Det är ju i den lilla gemenskapen
            som man har möjlighet att bli sedd och bli bekräftad på bästa
            sätt.
          </note>
          <note>
            Jag nämnde tidigare att det inte är alla barn som får växa upp
            med båda sina föräldrar. Jag vill inte på något sätt skuldbelägga
            någon. Det finns säkert många goda skäl till varför människor
            väljer att inte leva tillsammans längre. Men det vi konkret kan
            göra för att stötta familjen är att se till att det finns rådgivningsverksamhet
            i varje kommun och stöd för de människor som vill ha det. Vi kan
            också erbjuda föräldrautbildning inte enbart innan barnet är fött
            utan även efteråt.
          </note>
          <note>
            Politiskt kan vi också göra som Storbritannien.
          </note>
          <note>
            Där har Tony Blair infört att varje politisk fråga ska prövas
            utifrån hur den påverkar familjen. Det vore önskvärt om detta
            infördes även i Sverige.
          </note>
          <note>
            Fru talman! En av de viktigaste sakerna för en familj är tiden,
            att ge varandra tid. Det är flera som har varit inne på det tidigare.
            Det talas ju en del om det låga barnafödandet i Sverige. Jag tror
            att en bidragande orsak till att många unga människor i min egen
            ålder väntar med barn är att man känner att tiden inte räcker
            till. Det finns inte tid.
          </note>
          <note>
            Jag tror att de flesta föräldrar vill ge sina barn tid.
          </note>
          <note>
            Föder man barn vill man gärna uppfostra dem själv, inte lämna
            iväg dem till någon annan. Vi lever i det här samhället där tempot
            har blivit mer och mer uppskruvat. Undersökningar visar att föräldrar
            i genomsnitt talar sex minuter om dagen med sina barn. Jag vill
            inte på något sätt stå här med någon pekpinne.
          </note>
          <note>
            Jag vill vara med och forma ett samhälle där vi har tid för varandra,
            där tempot inte alltid är så uppskruvat, där arbetsmarknaden är
            så pass flexibel att det går att variera arbetstiden olika år.
            Många vill arbeta mindre när barnen är små och arbeta mer när
            barnen har flyttat hemifrån. Låt oss då skapa den möjligheten.
          </note>
          <note>
            Brist på tid är en orsak till att 20 % fler barn ringde till
            BRIS i december jämfört med tidigare år. En stor del av de barn
            som ringde dit vittnade om sprit och missbruk i hemmen. Jag tror
            att i det alltmer accelererande samhällstempot är det ganska vanligt
            att man tar till alkohol som ett avslappningsmedel.
          </note>
          <note>
            Tyvärr bidrar det här avslappningsmedlet till att öka bråken
            i hemmen.
          </note>
          <note>
            Jag är övertygad om att det här skulle minska om vi gav föräldrarna
            möjlighet att ge mer tid till sina barn. Vi har möjlighet i den
            här kammaren att skapa ett system och skapa lagar som gör det
            möjligt för föräldrarna att få mer tid för barnen.
          </note>
          <note>
            Fru talman! Jag tänkte avsluta med ett afrikanskt ordspråk som
            lyder: Den vite mannen har många klockor men ingen tid.
          </note>
          <note type="speaker">
            Anf. 311 TOMAS HÖGSTRÖM (m):
          </note>
          <note>
            Fru talman! Rubriken på detta avsnitt av den allmänpolitiska
            debatten är Barns och ungdomars möjligheter. Jag gör tillägget:
            Hur stärker vi deras möjligheter?
          </note>
          <note>
            Rubriken rymmer mycket. Jag tänker begränsa mig till området
            utbildning i den här debatten.
          </note>
          <note>
            Låt mig börja med att konstatera att resultaten inom förskola,
            grundskola och gymnasium borde vara bättre än vad vi ser i dag.
          </note>
          <note>
            Det är nämligen så att aldrig någonsin tidigare har någon generation
            varit under pedagogisk handledning så länge och i sådan omfattning
            som dagens ungdomar. Det börjar med dagis, förskola eller hos
            dagmamma. Därefter är det grundskola och gymnasium.
          </note>
          <note>
            Således träffar barn pedagogiskt utbildad personal i stort sett
            fem dagar i veckan under de första femton sexton åren av sitt
            liv.
          </note>
          <note>
            Det borde stämma till eftertanke.
          </note>
          <note>
            Varför ser det då ut som det gör på så många håll?
          </note>
          <note>
            Vi är många som söker svaren.
          </note>
          <note>
            Vi befinner oss i en ny tid i den meningen att vi nu ser hur
            elever stämmer kommuner för att de har blivit mobbade och ingenting
            har gjorts. Vi ser skadegörelse och vi hör rapporter om våldsbrott.
            Vi ser elever med svårigheter - och de är många. Det borde stämma
            till eftertanke.
          </note>
          <note>
            Vad är det vi gör i dag som vi behöver göra annorlunda, eller
            vad är det vi gör i dag som vi skulle kunna göra på ett bättre
            sätt för att nå resultat som vi alla är så överens om borde vara
            bättre?
          </note>
          <note>
            Jag gör gällande att samtliga partier ger uttryck för den åsikten,
            inte bara här i Sveriges riksdag utan också i kommuner och andra
            politiska församlingar.
          </note>
          <note>
            Det är också en uppfattning som vi delar med elever, föräldrar
            och personal i den svenska skolan. Hur gör vi för att det ska
            bli bättre?
          </note>
          <note>
            Då måste vi väl börja med att ompröva det vi gör?
          </note>
          <note>
            Kanske inte allt, men något. Då handlar det inte bara om att
            säga att med en öronmärkning av någon eller några miljarder löser
            vi skolans problem. Jag vill påstå att vi måste ändra grundförutsättningarna.
          </note>
          <note>
            Jag tror att vi måste bli tydligare i kravet på resultat. Vi
            måste också bli tydligare i konsekvenserna av om resultat inte
            uppnås.
          </note>
          <note>
            Det är en föränderlig tid, visst är det det. Det finns möjligheter
            redan i dag - inte i tillräcklig omfattning, tycker jag. Men vi
            ser hur människor efterfrågar andra lösningar och vill göra verklighet
            av sina önskningar, trots vissa politikers motstånd.
          </note>
          <note>
            Skolor och andra verksamheter drivs i allt större omfattning
            i alternativa former och i andra lösningar
          </note>
          <note>
            - egna lösningar utifrån vad föräldrar, elever och skolans personal
            vill göra gällande.
          </note>
          <note>
            Det har visat sig vara bra för den svenska skolan.
          </note>
          <note>
            Därför är det lite oroande att nu se hur vissa politiker fylkar
            sig i ett motstånd mot den utveckling som vi har sett bara något
            lite av.
          </note>
          <note>
            Om vi ska uppnå de här förändringarna och ta vara på möjligheterna
            att skapa de bästa förutsättningarna för barn och ungdomar och
            alla dem som arbetar med unga människor måste vi som är politiker
            börja med att ta ett steg tillbaka.
          </note>
          <note>
            Jag tror också att det handlar om att överlämna möjligheter från
            beslutsfattare, i form av politiker och tjänstemän, till dem som
            besluten berör, nämligen elever, föräldrar och personal. Vi ser
            i många kommuner i dag att man har s.k. kommunala skolpengar,
            där resursen knyts till eleven. Det tror jag är en första förutsättning.
            Jag tror, som jag tidigare sade, att förutsättningen måste vara
            att resultat och resurs har ett samband.
          </note>
          <note>
            Vi har kommunala skolpengar. Det är bra. Själv driver jag och
            Moderata samlingspartiet förslaget att staten ska överta finansieringen
            av skolan via en nationell skolpeng. Men vi får väl än så länge
            jobba utifrån ett kommunalt perspektiv och med de kommunala lösningarna
            beträffande skolpengen. Jag vill påstå att den utvecklingen har
            visat sig bra också för den kommunala skolan. Jag är inte ute
            efter att slå ihjäl den kommunala skolan. Jag tycker att det på
            många håll är en bra skola. På många håll har det också lett till
            att den kommunala skolan har visat sig överlägsen den friskola
            som etablerat sig.
          </note>
          <note>
            På många håll i kommunerna är socialdemokrater och moderater
            överens om att skolpeng är bra. Det är nämligen det verktyg som
            elever och föräldrar har möjlighet att använda sig av. Men det
            är också verktyget för en professionalisering av skolan som måste
            gå längre än vad vi ser i dag. Då borde det inte var helt omöjligt,
            menar jag, att moderater och socialdemokrater om några år kommer
            överens när det gäller finansieringen av skolan i den riktning
            som jag har gett uttryck för.
          </note>
          <note>
            Vi talar om elevinflytande. Det handlar oftast om att man ska
            ha elevråd och träffa rektorn och kanske ingå i en styrelse. Menar
            vi allvar med elevinflytande handlar det om det verktyg med hjälp
            av vilket elever kan utöva det yttersta inflytandet, nämligen
            att resursen är knuten till eleven. Då blir eleven också synlig
            på ett helt annat sätt än i dag.
          </note>
          <note>
            När det gäller skolan och skolans resultat måste det handla om
            ett individperspektiv. I dag handlar det i alltför stor utsträckning
            om skolan i egenskap av fastighet, sett ur ett kommunalt fastighetsbolagsperspektiv,
            eller sett ur ett perspektiv av en organisationsmodell.
          </note>
          <note>
            Sätt resursen närmare eleven så får vi en utveckling som ger
            de resultat som vi alla vill se.
          </note>
          <note type="speaker">
            Anf. 312 TORGNY DANIELSSON (s) replik:
          </note>
          <note>
            Fru talman! Tomas Högström säger att resultaten borde vara bättre,
            och har ett långt resonemang om hur resursfördelningen inom skolan
            enligt Moderaterna skulle kunna se ut.
          </note>
          <note>
            Jag blev inte riktigt klar över vad Tomas Högström tyckte om
            öronmärkningen och att det är ett sätt att stärka resurserna inom
            skolan genom att säga att det är ett specialdestinerat statligt
            bidrag.
          </note>
          <note>
            Samtidigt som Tomas Högström kanske kan vara kritisk till det
            säger Tomas Högström att det egentligen finns en central organisation
            som ska ta hand om alltihop och att det är en nationell skolpeng.
            På vilket sätt kan det göra det lättare för professionen ute i
            skolan att påverka innehållet i skolans vardag?
          </note>
          <note type="speaker">
            Anf. 313 TOMAS HÖGSTRÖM (m) replik:
          </note>
          <note>
            Fru talman! När vi pratade om Socialdemokraterna och öronmärkning
            av pengar har jag sagt att det är fel väg. Jag menar att ni har
            öronmärkt pengar utifrån att det ska vara fler vuxna i skolan.
            Ni talar därmed om för de kommuner som ni betalar ut pengarna
            till att det är så de ska användas, annars får man inte använda
            dem.
          </note>
          <note>
            Nu är ni inne och petar i detaljerna igen. I hela mitt anförande
            utgick jag från att politikerna måste lämna ett utrymme när det
            gäller resursfördelning och hur pengarna används inom respektive
            skolenhet.
          </note>
          <note>
            Jag har också den uppfattningen att den instans som sätter upp
            målen, när det gäller skolan Sveriges riksdag, också ska svara
            för finansieringen. Jag anser också att vi måste skilja på finansiering,
            drift och utvärdering. I dag är det alltför ofta kommunen som
            sköter alltihop och dessutom mycket dåligt.
          </note>
          <note type="speaker">
            Anf. 314 TORGNY DANIELSSON (s) replik:
          </note>
          <note>
            Fru talman! Enligt moderaternas resonemang ska varje elev följas
            av en speciell skolpeng. Vilket besked ger Tomas Högström då till
            en elev som har problem som medför behov av stöd i större omfattning
            än genomsnittet, så att elevens peng har tagit slut? På vilket
            sätt löser man det i en moderat skolvärld?
          </note>
          <note type="speaker">
            Anf. 315 TOMAS HÖGSTRÖM (m) replik:
          </note>
          <note>
            Fru talman! Jag förstår inte riktigt frågan vad som händer när
            pengen tar slut. Vi har i dag t.ex. kommunala skolpengar. Även
            i ett nationellt finansieringssystem måste skolpengen bestå av
            två delar: en som i största utsträckning täcker elevkostnaderna
            och en som är knuten till elever med särskilt behov. På det sättet
            får man den resursgaranti som eleven och skolan i dag saknar.
          </note>
          <note>
            Anf. 316 ULLA-BRITT
          </note>
          <note type="speaker">
            HAGSTRÖM (kd):
          </note>
          <note>
            Fru talman! Enlargement, environment, employment och förhoppningsvis
            equality ska främjas, men var finns den minister som lyfter fram
            education?
          </note>
          <note>
            Tillsammans med familjen spelar skolan en ovärderlig roll för
            barns och ungdomars välfärd. Därför måste de mest kompetenta stimuleras
            att välja läraryrket. Sverige har nu ett ypperligt tillfälle att
            utveckla den pedagogiska debatten tillsammans med andra europeiska
            länder under vårt ordförandeskap, men det är tyst om education.
          </note>
          <note>
            Den pedagogiska debatten har dränkts i debatten om skolans misslyckande
            och diskussionen om hur alla ska klara godkända betyg. Denna debatt
            är i sig vällovlig, eftersom alla krafter måste samlas för att
            ingen elevs självförtroende ska knäckas i skolan.
          </note>
          <note>
            Skolministern har dock ett stort ansvar för att stimulera den
            pedagogiska debatten.
          </note>
          <note>
            Efter landsomfattande debatter om SIA, skolans inre arbete, LTG,
            läsning på talets grund, och PBI, problembaserad inlärning, tycks
            den pedagogiska debatten ha tystnat så när som på det som avser
          </note>
          <note>
            "ITis". Jag utmanar skolministern att samla den europeiska skolkompetensen
            för en omfattande pedagogisk debatt. Barns och ungdomars möjligheter
            är nämligen till mycket stor del beroende av skolan.
          </note>
          <note>
            Fru talman! Familjen har den grundläggande betydelsen för barns
            och ungdomars möjligheter, men skolans roll kan inte förringas.
            De elever som lyckas bygga upp ett eget självförtroende och känner
            sig trygga i sin roll har skapat en bas för sin fortsatta utveckling.
            Jag vill här börja med att uttala Skolverkets förre chef Ulf P
            Lundgrens pedagogiska credo:
          </note>
          <note>
            Skolan ska ge en kunskapsgrund och en värdegrund.
          </note>
          <note>
            Kunskapsgrunden avser grundläggande kunskaper. Vi behöver dels
            kunskaper för att kunna kommunicera, dels kunskaper för att förstå
            sammanhang och för att kunna skapa bra bilder och modeller över
            komplicerade tekniska, sociala, kulturella och politiska processer.
          </note>
          <note>
            Skolan ska ge utrymme för möjligheter för skapande, för möjlighet
            att uttrycka sig. Varje individ har möjligheter att uttrycka sig
            och att skapa. Varje individ har rätten att känna att det går
            att lära, att lära är lustfyllt. Det som lärs kan brukas och utvecklas.
          </note>
          <note>
            Skolan ska också skapa en trygg och harmonisk uppväxt. Behovet
            av skolan som samhälle, som social och kulturell miljö, kommer
            bara att öka.
          </note>
          <note>
            Fru talman! Jag vill därför i denna debatt lyfta fram lärarna,
            en mycket viktig profession i vårt samhälle. Lärarna är en ovärderlig
            grupp. Tänk er en yrkesgrupp som ska vara stilbildande föredöme,
            förhindra mobbning, främlingsfientlighet, rasism, tobak, alkohol,
            narkotika, anabola steroider, ätstörningar och tinnitus och som
            många gånger arbetar i trånga lokaler med dålig innemiljö! Denna
            yrkesgrupp har fått ta över mycket av kuratorers och psykologers
            arbete i samband med alla neddragningar.
          </note>
          <note>
            Yrkesgruppen ska spela en mentorsroll och kunna följa all utveckling.
            Se bara på den infekterade debatten om DAMP! Vem har rätt? Lärarna
            måste kunna hjälpa de berörda elever som har behov av särskilt
            stöd och kunna stimulera och stödja elever med behov av särskilt
            stöd över huvud taget. De måste kunna lära eleverna att klara
            källkritik i det enorma utbud som finns inte minst genom IT-utvecklingen,
            stå för jämställdhet, likvärdighet och allsidighet, bekämpa klasskillnader
            och känna det mångkulturella samhällets alla olikheter.
          </note>
          <note>
            Lärarna, denna yrkesgrupp, ska främja samverkan med föräldrar
            och mellan grupper, främja gemenskap och kamratskap och social
            kompetens och självklart kunna diagnostisera och betygsätta. Allt
            detta är nödvändigt för att de ska kunna utföra den huvudsakliga
            uppgiften, nämligen att skapa inlärningstillfällen för barn och
            ungdomar och lära dem att värdera kunskap.
          </note>
          <note>
            Lärarnas status och auktoritet måste höjas. Lärarna är föräldrarnas
            förlängda arm vad gäller kunskapsförmedling och fostran. Vi behöver
            en vidareutvecklad demokrati, där skolan blir tredimensionell,
            har redskapen för att tillgodose andliga, kroppsliga och själsliga
            behov. Här behövs tre parter: elever, lärare och föräldrar.
          </note>
          <note>
            Fru talman! I juni 1990 tillsatte Kommunförbundets styrelse programberedningen
            Kommunerna och skolan. En skrift, Kommunerna och lärarbristen,
            handlade om personalförsörjningen i skolan med tonvikt på den
            hotande lärarbristen under 90-talet.
          </note>
          <note>
            Man kom fram till att behovet av att rekrytera lärare till grundskolan
            kommer att öka drastiskt. Andelen lärare i grundskolan utan lärarutbildning
            uppgick till
          </note>
          <note>
            10 %. Man konstaterade att examinationen från lärarutbildningen
            fram till år 1995 endast skulle täcka hälften av rekryteringsbehovet.
          </note>
          <note>
            Skriften avslutades med följande synpunkter:
          </note>
          <note>
            "Läraryrket måste bli attraktivt för att locka såväl ungdomar
            som äldre att skaffa sig en behörighetsgivande utbildning. De
            höga lönelyften från förra avtalsrörelsen behöver följas av satsningar
            på att utveckla yrkesroll, arbetsinnehåll och arbetsmiljö.
          </note>
          <note>
            Kompetensutveckling och lagarbete bör särskilt stimuleras."
          </note>
          <note>
            Vad har hänt efter tio år? Under 90-talet har det blivit fler
            elever per lärare. Aktuellt om skolan från
          </note>
          <note>
            Svenska Kommunförbundet pekar på en brist på ca
          </note>
          <note>
            10 000 lärare år 2002. Sjukfrånvaron ökar. Många lärare känner
            sig lurade av det nya löneavtalet. Arbetsmiljön är eftersatt i
            skolorna, och under 90-talets nedskärningar har arbetsbelastningen
            ökat. En 4-
          </note>
          <note>
            procentig lönehöjning är mycket låg med tanke på samhällets utveckling.
            Riksgarantin ges inte kommunvis eller för individer. Flera äldre
            lärare i kåren är mycket besvikna över avtalet. På grund av svårigheten
            att rekrytera lärare går löneutrymmet till yngre lärare, vilket
            ju är positivt, men tyvärr i dag på de äldre lärarnas bekostnad.
            Det börjar bli alltmer vanligt att nyanställda har högre lön än
            lärare som arbetat länge på skolan.
          </note>
          <note>
            Fru talman! Om föräldrarna verkligen tänkte sig in i att lärarna
            är deras förlängda arm för utveckling och fostran av deras barn,
            skulle de tillsammans kunna bilda en mycket stark rörelse för
            en bättre skola.
          </note>
          <note>
            För att lärare ska trivas och stanna kvar vid sin uppgift i skolan
            krävs nämligen mycket av förändring inom skolans verksamhet. Man
            kan inte oförmärkt bara skära bort nästan två lärare per 100 elever.
            Det går inte att ha hur stora elevgrupper som helst. Det behövs
            också en stab av medarbetare med sociala, hälsoinriktade och kurativa
            uppgifter, något som inte alla kommuner tycks förstå.
          </note>
          <note>
            Om inget görs kommer rektorerna att få fortsätta att söka med
            ljus och lykta efter lärare också nästa höst och nästa och nästa
            höst. Så skolministern!
          </note>
          <note>
            Education är ett viktigt e under ordförandetiden. Jag kan inte
            fatta varför enlargement, environment, employment och förhoppningsvis
            equality inte hör ihop med education.
          </note>
          <note type="speaker">
            Anf. 317 TORGNY DANIELSSON (s):
          </note>
          <note>
            Fru talman! Sverige är ett bra land att växa upp i.
          </note>
          <note>
            Det beror på att vi har ett mycket väl utvecklat välfärds- och
            utbildningssystem som gör att våra barn och ungdomar internationellt
            sett och som grupp betraktad har bästa tänkbara möjligheter till
            en bra uppväxt och ett rikt liv.
          </note>
          <note>
            Detta visar en mängd olika resultat bl.a. i flera internationella
            jämförande studier. Ett exempel är det omdöme som den svenska
            förskolan fått i en OECD-
          </note>
          <note>
            rapport. Den visar på att kvalitet och innehåll i våra förskolor
            håller mycket hög klass. Man konstaterar att förskolan verkligen
            är anpassad för barnen och att det där bedrivs verksamhet utifrån
            barns behov och på barns villkor. Den svenska förskolan får ett
            mycket högt betyg totalt sett.
          </note>
          <note>
            Ett annat exempel är den jämförande studie som gjorts inom EU
            som visar att den svenska skolan hävdar sig mycket bra. Inget
            annat land ligger genomgående så bra till som Sverige i denna
            studie.
          </note>
          <note>
            Exempel på indikatorer där Sverige ligger i topp är i
          </note>
          <note>
            IT-undervisning, läsning, kunskaper i främmande språk, antalet
            studenter som slutför gymnasiet och också när det gäller faktorn
            som handlar om utvärdering av skolor.
          </note>
          <note>
            Talet om kris i svenska skolor, som ofta tas upp av oppositionen
            i denna kammare, har ingen grund utifrån de olika internationella
            utvärderingar som gjorts. Det är också djupt orättvist mot alla
            de lärare, förskollärare, elevassistenter, rektorer, ja all den
            personal som vi har ute i skolorna dagligen och som gör engagerade
            insatser och ett förnämligt arbete. Men vi kan aldrig vara nöjda
            så länge som det finns olika olikheter mellan vad skolorna presterar.
            Vi ska också hålla en hög ambition.
          </note>
          <note>
            Fru talman! Vi socialdemokrater har med stöd av
          </note>
          <note>
            Vänsterpartiet och Miljöpartiet här i kammaren lagt fram en av
            de mest expansiva budgetar vad gäller satsningar på barn, ungdomar
            och familjepolitik lagts fram på många år. Det är en viktig satsning,
            speciellt som vi kan konstatera att klyftorna i samhället har
            ökat under krisåren på 90-talet och att det har drabbat inte minst
            barn och ungdomar.
          </note>
          <note>
            I fredags presenterades en undersökning som genomförts av barnläkaren
            Staffan Jansson på uppdrag av kommittén mot barnmisshandel. Den
            visade glädjande nog att aga som uppfostringsmetod kraftigt har
            minskat i omfattning och att antiagalagen och konventionen om
            barns rättigheter har gett positiva effekter. Men vad rapporten
            visar är också att de barn som utsätts för misshandel, bevittnar
            våld i hemmet eller mobbas av jämnåriga i stor utsträckning kommer
            från familjer med svag ekonomi.
          </note>
          <note>
            Det indikerar att den ekonomiska stress som många föräldrar lever
            med riskerar att drabba barnen i hemmet men även i skolan och
            på fritiden. Detta är bara en av de signaler som visar på vikten
            av att ha en väl fungerande fördelningspolitk och ett medvetet
            fokus på barns uppväxtvillkor. Den successiva ökning av barnbidragen
            som nu genomförs tillsammans med andra förstärkningar av barnfamiljernas
            ekonomi är därför en helt riktig prioritering. Att kunna erbjuda
            en arbetslös förälder ett jobb är naturligtvis den allra bästa
            åtgärden.
          </note>
          <note>
            Maxtaxan och den allmänna förskolan är också utomordentligt viktiga
            reformer. Men vi måste komma ihåg att de reformerna först och
            främst utgår från barnens rätt till förskola med en bra pedagogisk
            verksamhet. Föräldrarnas plånböcker påverkas visserligen, men
            det är inte huvudmålet. Det är att det ska vara möjligt för alla
            barn - oavsett föräldrarnas inkomster - att kunna delta i förskolan.
          </note>
          <note>
            Fru talman! Att satsa på skolan med särskild inriktning på de
            elever som har behov av särskilt stöd är enligt vår bedömning
            en viktig rättvisefråga. Detta vill vi göra t.ex. genom att få
            fler vuxna i skolan. Det kan vara flera lärare, men det kan också
            handla om att vi får fler specialpedagoger, psykologer, logopeder
            eller andra som har specifika kompetenser för att ge kvalificerat
            stöd och hjälp till de barn och ungdomarna som bäst behöver det.
            Det är viktigt att skolan har en kompensatorisk roll och har förmåga
            att ge mer till de som behöver mer. Vi ska utbilda fler psykologer,
            fler lärare och fler specialpedagoger för att möta den ökade efterfrågan.
          </note>
          <note>
            Samtidigt gör vi en kraftig satsning på forskning inom området
            utbildningsvetenskap. Det förväntas ge bättre kunskaper om hur
            vi lär och utvecklas. Denna typ av tvärvetenskaplig forskning
            har speciell betydelse för att utveckla kompetenser för att bättre
            kunna möta de funktionshindrade barnens och ungdomarnas olika
            behov.
          </note>
          <note>
            Fru talman! Vi har anledning att se mycket positivt på det mesta
            av den utveckling som vi nu kan se ute i våra skolor, men vi kan
            inte vara nöjda. Vi ska arbeta vidare med att utveckla skolan
            utifrån ett tydligt barnperspektiv. Alla barn ska kunna känna
            sig trygga och välkomna i skolan samtidigt som de ska kunna ha
            roligt och känna att de växer och utvecklas.
          </note>
          <note type="speaker">
            Anf. 318 TOMAS HÖGSTRÖM (m) replik:
          </note>
          <note>
            Fru talman! Torgny Danielsson sade att den svenska skolan hävdar
            sig bra i internationella jämförelser. Det är riktigt när det
            gäller de områden som
          </note>
          <note>
            Torgny Danielsson tog upp i sitt anförande. Men det räcker inte.
          </note>
          <note>
            Det är direkt oroande att vi t.ex. har mycket sämre resultat
            i matematik. Vi har en låg utbildningsnivå hos män under 35 års
            ålder. Vi ser alltfler som misslyckas i grundskolan.
          </note>
          <note>
            Internationella jämförelser i all ära. Det är inte den ambitionsnivån
            vi ska ha, att hävda oss. Vi ska ligga betydligt bättre till än
            vad vi gör i dag. Det kräver åtgärder som vi i dag inte ser.
          </note>
          <note type="speaker">
            Anf. 319 TORGNY DANIELSSON (s) replik:
          </note>
          <note>
            Fru talman! Att vi ligger bra till i internationella jämförelser
            kan aldrig ligga skolan till last. Jag tycker att det är väldigt
            viktigt att få en motbild till den krisbild som ständigt målas
            upp när det gäller skolan.
          </note>
          <note>
            Kris är ett mycket starkt ord.
          </note>
          <note>
            Att vi ska ha en hög ambition och att det finns mycket ogjort
            i skolan är jag helt överens om. Men det är en misskreditering
            av alla dem som jobbar dagligen i skolan att säga att den svenska
            skolan har misslyckats.
          </note>
          <note>
            Sedan kan vi göra mycket för att nå längre. Tomas
          </note>
          <note>
            Högström tar t.ex. upp matematikundervisningen som ett område.
            Det handlar också om att finna nya metoder och en pedagogisk utveckling
            som kan ske ute i skolan.
          </note>
          <note>
            Det är ett utvecklingsarbete som vi ska stödja och som sker ute
            i skolorna. På det viset kan vi också höja kvaliteten utifrån
            de förutsättningar som finns på varje enskild skola. Det tror
            jag också är viktigt att ta vara på.
          </note>
          <note type="speaker">
            Anf. 320 TOMAS HÖGSTRÖM (m) replik:
          </note>
          <note>
            Fru talman! Det jag framförde i min del av debatten var att resultaten
            inte var tillräckliga. Då är det glädjande att, som jag tolkar
            honom, att Torgny Danielsson i varje fall instämmer i den slutsatsen.
            Sedan kan vi båda konstatera att det finns överord från båda håll,
            men inte från Torgny Danielsson och mig här i kammaren i dag.
          </note>
          <note>
            Vad jag fortfarande efterlyser och vad jag saknar i
          </note>
          <note>
            Torgny Danielssons redovisning och i regeringens redovisning
            över aktuella åtgärder är de förändringar som är nödvändiga och
            som jag har redovisat. Det ser jag ingenting om. Det är ett fattigdomsbevis
            när det gäller svensk utbildningspolitik från socialdemokraternas
            sida. Det ansvaret bär Torgny Danielsson.
          </note>
          <note type="speaker">
            Anf. 321 TORGNY DANIELSSON (s) replik:
          </note>
          <note>
            Fru talman! Det är helt klart att jag tar ansvaret för den skillnad
            som finns mellan den politik som förs av socialdemokraterna, eller
            den majoritet som vi har i riksdagen i dag, och den politik som
            moderaterna går i bräschen för. Det är en skillnad.
          </note>
          <note>
            Vi tror inte på att man ska införa en nationell skolpeng som
            följer varje elev. Vi tror på en annan modell. Vi tycker att det
            är viktigt att bygga underifrån. Bestämmanderätten och inflytandet
            över skolan ska finnas ute i kommunerna, och fördelningen av resurser
            ska ske efter behov. De skolor som har störst behov ska också
            få de resurser som de behöver. De elever som har störst behov
            ska få de resurser som de behöver.
          </note>
          <note>
            Att det ser olika ut är en av de stora utmaningar vi har. Om
            vi säger att vi har ett bra resultat generellt så är skillnaden
            mellan de olika skolorna stor i vissa fall.
          </note>
          <note>
            Det är viktigt att ta tag i det och se på vilket sätt vi kan
            utjämna skillnaderna.
          </note>
          <note type="speaker">
            Anf. 322 TOMAS HÖGSTRÖM (m) replik:
          </note>
          <note>
            Fru talman! Hur kan det då komma sig att ni i er politik redovisar
            ett ovanifrånperspektiv? Det är just det ni gör t.ex. med förslaget
            att öronmärka pengar till kommunerna. Det är detsamma som att
            erkänna att det nuvarande resursfördelningssystemet när det gäller
            finansieringen av skolan inte fungerar.
          </note>
          <note type="speaker">
            Anf. 323 ANDRE VICE TALMANNEN:
          </note>
          <note>
            Ursäkta, men egentligen var replikväxlingen avslutad. Därmed
            får i konsekvensens namn också
          </note>
          <note>
            Torgny Danielsson en replik.
          </note>
          <note type="speaker">
            Anf. 324 TORGNY DANIELSSON (s) replik:
          </note>
          <note>
            Fru talman! Det särskilda statsbidrag som införs nu som en satsning
            på att öka antalet vuxna i skolan införs under en övergångsperiod
            för att vi ser att skolan just nu behöver återhämta en del av
            det som man har tappat under krisåren på 90-talet. Sedan kommer
            pengarna att finnas kvar, men de kommer att ingå i det generella
            statsbidraget. Det är också så att varje kommun bestämmer över
            hur man kommer att använda de pengar som är till personalförstärkning.
          </note>
          <note>
            Anf. 325 ULLA-BRITT HAGSTRÖM (kd)
          </note>
          <note>
            replik:
          </note>
          <note>
            Fru talman! Torgny Danielsson pekar positivt på internationella
            jämförelser. Då är jag väldigt förvånad över att man inte lyfter
            fram utbildningen när Sverige har ordförandeskapet i EU.
          </note>
          <note>
            Sedan handlar det då om kris. Tack vare dem som arbetar i skolan
            är det inte kris, men det är faktiskt så att högskolorna har rekryteringsproblem.
            Vi har en stor utslagning i skolan, där många på gymnasieskolans
            individuella program inte kan känna sig betydelsefulla och värdefulla
            som individer. Regeringen har varit försumlig. Nu drar regeringen
            i gång med resurser, men med en mycket släpande bromssträcka.
          </note>
          <note>
            Varför segar man ut det så i tiden? Varför satsar man inte direkt?
          </note>
          <note type="speaker">
            Anf. 326 TORGNY DANIELSSON (s) replik:
          </note>
          <note>
            Fru talman! Satsningen på skolan har pågått under en längre period
            men det är först nu, på senare år, som vi fått ett utrymme att
            med egna och inte lånade pengar kunna förstärka ekonomin ute i
            kommuner och landsting med syfte att pengarna ska gå just till
            skolan, vården och omsorgen.
          </note>
          <note>
            Ulla-Britt Hagström tog i sitt anförande upp behovet av att fler
            lärare skulle komma ut i skolan. Hon säger också att det är många
            som inte klarar av att rekrytera till högskolorna. Men det gäller
            inte lärarutbildningen. När det gäller lärarutbildningen har vi
            betydligt fler sökande än vad det finns platser ute i högskolorna
            och på universiteten. Undantagen är utbildningarna i naturvetenskap
            och teknik.
          </note>
          <note>
            Ulla-Britt Hagström har ju pratat om att lärarna har en svår
            arbetssituation. Stämmer det då inte med
          </note>
          <note>
            Ulla-Britt Hagströms politik att satsa mer pengar på att just
            förstärka inom skolan när det gäller personal?
          </note>
          <note>
            Anf. 327 ULLA-BRITT HAGSTRÖM (kd)
          </note>
          <note>
            replik:
          </note>
          <note>
            Fru talman! Visst gör det det, Torgny Danielsson.
          </note>
          <note>
            Därför har kristdemokraterna tre och en halv miljard kronor mer
            än regeringen i budgeten för kommuner och landsting. Det beror
            på att vi tror på den kommunala demokratin och självstyrelsen.
            Man ska själv fördela och inte ha öronmärkta pengar.
          </note>
          <note>
            Det är också ett problem med högskolan. Men vad jag menade var
            att rekrytera elever. Då kan vi inte vara nöjda med skolan, om
            inte högskolan kan rekrytera elever för att det inte finns elever
            som anser att de har kommit upp till en sådan kompetens att de
            kan ta platserna.
          </note>
          <note type="speaker">
            Anf. 328 TORGNY DANIELSSON (s) replik:
          </note>
          <note>
            Fru talman! Om nu Ulla-Britt Hagström och kristdemokraterna tror
            på ett kommunalt självstyre, hur kommer det då att kunna fungera
            i ett eventuellt regeringsalternativ där ni har Moderata samlingspartiet
            som kraftigt vill gå in och centralisera styrningen av skolan
            med en nationell skolpeng?
          </note>
          <note type="speaker">
            Anf. 329 STEN TOLGFORS (m) replik:
          </note>
          <note>
            Fru talman! Torgny Danielsson sa att de skolor som har störst
            behov också ska få störst resurser. Jag skulle vilja rekommendera
            Torgny att slå en signal till
          </note>
          <note>
            Ekeskolan, landets enda specialskola för blinda och multihandikappade
            barn. Där får man förtidsstoppa intagningen av elever för att
            man inte har tillräckliga resurser. Det innebär i sin tur att
            åtta av landets allra mest behövande och utsatta barn nekas att
            komma till den enda skola som kan fungera just för dem.
          </note>
          <note>
            Det är inte att undra på att Torgny, när han pratar om underifrånperspektiv,
            pratar om kommuner men inte om barn och föräldrar. Man stänger
            specialskolor. Man har fullständigt ryckt undan förutsättningarna
            för valfrihet i skolan när det gäller just barn med funktionshinder.
            Man har en skolminister som nekar att ens undersöka hur kommunerna
            klarar undervisningen av barn med funktionshinder och se hur de
            sköter sig. Välfärdsstatens fernissa är tämligen tunn,
          </note>
          <note>
            Torgny Danielsson, vad gäller skola för barn med funktionshinder.
          </note>
          <note type="speaker">
            Anf. 330 TORGNY DANIELSSON (s) replik:
          </note>
          <note>
            Fru talman! Den bild av Ekeskolan som Sten
          </note>
          <note>
            Tolgfors målar upp är ju en av hans käraste frågor.
          </note>
          <note>
            Han koncentrerar sig på en av alla de skolor som finns i landet
            och som har drygt 30 elever. Det finns för närvarande en kö när
            det gäller elever som vill till
          </note>
          <note>
            Ekeskolan. De kommer att få mer resurser just på grund av det
            jag sade, att en skola som behöver mer resurser också kommer att
            få det. Det svaret har Sten
          </note>
          <note>
            Tolgfors fått av utbildningsministern här i kammaren, att de
            här pengarna kommer. Så jag vet inte vad han är ute efter; kanske
            att få fram en sned bild av att vi inte kan leva upp till det
            ansvar som vi tar.
          </note>
          <note>
            Sedan säger Sten Tolgfors att det är ett fritt val när det gäller
            statlig specialskola. Det har det aldrig varit. Specialskolorna
            utgår ifrån att man genomgår en bedömning och har ett speciellt
            antagningsförfarande.
          </note>
          <note type="speaker">
            Anf. 331 STEN TOLGFORS (m) replik:
          </note>
          <note>
            Fru talman! Det är inte alls så som Torgny Danielsson säger att
            skolministern, för det är faktiskt skolministern och inte utbildningsministern
            som hanterar detta, har lovat mer pengar till Ekeskolan.
          </note>
          <note>
            Hon har sagt att det här ska myndigheten i en framtid titta på.
            Det här ska Hans Karlssons utredning om organisationsfrågor titta
            på. Det är fortfarande inte alls så att de här åtta barnen har
            fått något löfte om att de ska få komma till skolan. Det trettiotal
            elever som
          </note>
          <note>
            Ekeskolan har i dag borde vara ett fyrtiotal, Torgny.
          </note>
          <note>
            Det utgår jag från att Torgny Danielsson och hans grupp i riksdagen
            nu kommer att klara upp.
          </note>
          <note>
            Det Sverige behöver, och det barnen behöver, är en ny rättighetslagstiftning
            för barn med funktionshinder som garanterar alla barn som har
            det behov som en specialskola är anpassad för att få komma dit
            om deras föräldrar och skolans experter är överens om att det
            vore det bästa. Det har Torgny och alla andra socialdemokrater
            avslagit här i riksdagen år efter år, och skolministern avvisar
            det också.
          </note>
          <note>
            Svaret jag gav på varför det är på det sättet är att underifrånperspektivet
            i socialdemokraternas värld är kommunerna. Det är system. Det
            är inte elever, föräldrar och de som jobbar inom skolans värld.
          </note>
          <note type="speaker">
            Anf. 332 TORGNY DANIELSSON (s) replik:
          </note>
          <note>
            Fru talman! Enligt de konventioner som Sverige har skrivit under
            när det gäller handikappades rätt,
          </note>
          <note>
            FN:s konventioner och standardregler, har vi ställt upp på att
            varje barn - nu pratar jag om barn, varje enskilt barn - ska ha
            rätt att ha sin skolgång i den skola som ligger närmast bostadsorten.
            Det är naturligt. Vi delar inte på familjen och barnet under en
            period. Vi gör detta så långt möjligt, och det stöd barnen behöver
            ska ges i den skola som de väljer att gå på. Det gör att man oftast
            väljer att gå på den som ligger på hemmaplan.
          </note>
          <note>
            Sedan till vad skolministern har utlovat. Vad som gäller är att
            det är en omfördelning av medel inom ramen för det som i dag är
            SIH och att utredningen
          </note>
          <note>
            Statens stöd i specialpedagogiska frågor också har ett uppdrag
            att lösa frågan om resursförstärkning till
          </note>
          <note>
            Ekeskolan.
          </note>
          <note type="speaker">
            Anf. 333 STEN TOLGFORS (m):
          </note>
          <note>
            Fru talman! Både ur individ- och samhällsperspektiv är en god
            utbildning den bästa och kanske också enda fungerande välfärdspolitiken.
            Utbildning ger människor möjlighet att växa, utvecklas och bli
            allt de kan bli. Drömmar blir till realiserbara mål.
          </note>
          <note>
            Gränsen för var tanken kan nå flyttas ut. Självförtroende och
            självkänsla växer när utmaningar klaras av.
          </note>
          <note>
            Styrkan att klara det oförutsägbara och svåra byggs av att klara
            det förutsägbara och kända.
          </note>
          <note>
            Insikter och kunskaper ger möjligheter att förstå, hantera och
            dra nytta av den snabba samhällsförändring som vi nu genomgår.
            Alternativet är ju motsatsen; att förändring skapar vanmakt och
            utanförstående. Men den som kan och förstår blir inte ett passivt
            offer för utvecklingen. Den som kan och förstår räds inte det
            nya.
          </note>
          <note>
            Men de barn som inte får lära sig läsa och skriva eller som inte
            får fulla baskunskaper kan inte heller ta sig an det avancerade.
            De som mobbas i skolan och får lära sig att han eller hon inte
            duger kommer heller inte att ta för sig på arbetsmarknaden. Och
            den som känner sig liten och osedd i skolan kommer inte att känna
            sig stor på andra håll i livet. Den som inte får verktygen för
            att hantera nuet kommer heller inte att söka framtiden.
          </note>
          <note>
            God utbildning är avgörande både för människors välfärd och för
            samhällens välfärd. Ingenting, inga bidrag i världen, kan kompensera
            ett barn eller en tonåring för förlorade år och bristande utbildning.
          </note>
          <note>
            En värdig skola måste bygga på att barn är olika.
          </note>
          <note>
            Och att barn inte är lika det vet alla som har träffat mer än
            ett barn. Barn har olika lätt för olika saker. De utvecklas i
            olika takt och har olika intressen. Men i dagens kommunala enhetsskola
            så görs barns individualitet ofta till ett problem. Den som avviker
            kräver särlösningar som bryter av från majoriteten och systemen.
            De barn som verkligen är olika, annorlunda eller reellt behövande
            kan fara riktigt illa på grund av likhetsideologin i skolan. Vi
            måste bryta med den skolpolitik där ordet lika har förvandlats
            från en beskrivning till en värdering. Lika för alla betyder nämligen
            inte att det blir lika bra för alla. Det kan inte vara insatsen
            som räknas utan resultatet. Och för att resultatet ska bli någorlunda
            lika för barn med olika förutsättningar måste insatserna tvärtom
            vara mycket olika. Och detta är något som är alldeles särskilt
            viktigt för barn med särskilda behov. De är per definition inte
            lika. Tvärtom är det att kränka deras särart att låtsas som om
            det regnar och att alla barn är just lika.
          </note>
          <note>
            Mycket talar för att skolan i dag fungerar bäst för barn med
            normala förutsättningar men sämre både för barn som har det lite
            svårare och för barn som har det lite lättare än andra barn. Och
            barn med problem blir alltför ofta själva betraktade just som
            problem, även om problemet består i att de själva blir utsatta
            för mobbning. Allra sämst fungerar den svenska skolan för de barn
            som har svårast förutsättningar.
          </note>
          <note>
            Särskilda klasser, insatser, grupper eller skolor för barn med
            särskilda behov möter hårt motstånd. Regeringen stänger specialskolor
            och avvisar friskolor med särskild kompetens för funktionshindrade.
            Jag har alldeles för ofta i kommunerna sett att barn med särskilda
            behov blir betraktade som kostnader, inte som människor som har
            alldeles särskilt goda möjligheter att utvecklas och växa om bara
            betingelserna är de rätta.
          </note>
          <note>
            Fru talman! Att förmedla en nyfiken attityd till att lära, lära
            nytt och lära om är en central uppgift för skolan, särskilt i
            det kunskapssamhälle som vi går in i. Det gäller mer än någonsin
            att förbereda barn och ungdomar för ett livslångt lärande.
          </note>
          <note>
            Hur ska vi då organisera skolan för det? Ja, lösningen är inte
            att genomföra någon ny politisk enhetslösning. Tvärtom behöver
            vi stöpa om skolsystemet från grunden. Alla barn ska ha rätt att
            välja skola på lika villkor. Alla skolor måste behandlas lika
            oavsett huvudman. Skolans verksamhet ska ledas av skolans medarbetare,
            inte av åtta lager av politiska beslut, vilket sker i dag. Skolans
            resurser måste styras till undervisningen. Vi ska ha profilering
            som hög kvalitet som gör att fler barn kan komma till sin rätt.
          </note>
          <note>
            Det måste vi uppmuntra. Kvalitetsgranskningen av skolan måste
            intensifieras och ske på exakt samma grunder för alla skolor oavsett
            huvudman. Och fokuseringen på barn med särskilda behov måste kraftfullt
            ökas.
          </note>
          <note>
            Den mångfald av skolor och profiler som kan skapas om vi genomför
            dessa förändringar gör att alla barn får bättre möjligheter att
            komma till sin rätt, att lära sig och att utvecklas. Och den välfärdsvinst
            som görs när tusentals barn får bättre möjligheter att trivas
            kan inte överskattas.
          </note>
          <note>
            Fru talman! Skolpolitikens portal, skolplikten, handlar om att
            barn ska vistas i en viss lokal under nio år. Men utbildningspolitiken
            ska, enligt min uppfattning, inte handla om vilken lokal man vistas
            i utan om vad man lär sig och vad man får med sig ut från lokalen.
          </note>
          <note>
            Som jag ser det är en viss mängd grundkunskap alldeles nödvändig
            för alla barn att uppnå för att de ska kunna klara sig bra senare
            i livet. Och inget barn ska behöva lämna den svenska grundskolan
            med mindre än erforderliga grundkunskaper. Så är det nämligen
            tyvärr i dag. Enligt Skolverket har 3-4 % av barnen i grundskolan
            svårigheter att skriva och läsa.
          </note>
          <note>
            3,7 % av grundskolans elever fick inget avgångsbetyg i svenska
            1999, och ännu fler, 4 %, klarade inte de nationella målen enligt
            de nationella proven i svenska. 12 % klarade inte de nationella
            proven i matematik 1999. Och samma år lämnade häpnadsväckande
          </note>
          <note>
            22,7 % av eleverna grundskolan utan fullständiga betyg. Och det
            var 9 % av ungdomarna som inte vann behörighet till det nationella
            programmet på gymnasiet.
          </note>
          <note>
            Skolplikten bör avskaffas. I stället bör vi införa en individuell
            rätt till en viss definierad grundkunskap som alla svenskar behöver
            uppnå. Den uppfyllda kunskapsrätten kan sedan också tjäna som
            ett behörighetskriterium för gymnasieintagningen.
          </note>
          <note>
            Det kommer att ta olika många år för landets barn att nå detta
            kunskapsmål. För de flesta kan nio år säkert vara ett riktmärke.
            Men ingenting hindrar att en del barn klarar målen snabbare. Men
            jag tror att det viktigaste är motsatsen, nämligen att de som
            behöver det ska få den tid som de behöver för att lära sig det
            som de behöver för framtiden. Ingenting ska hindra att man går
            i skolan längre. Det är nämligen kunskapsmålet som är det viktiga,
            inte den tid som åtgår för att uppnå det.
          </note>
          <note>
            Fru talman! Till sist vill jag säga något om ett av skolans allvarligaste
            problem. 100 000 svenska barn är utsatta för mobbning i dag. Likväl
            vet vi att det är
          </note>
          <note>
            10-20 % av landets skolor som saknar de obligatoriska arbetsplanerna
            mot mobbning. Vi vet att hälften av landets kommuner inte har
            undersökt hur vanligt det är med mobbning. Vi vet att ungefär
            en tredjedel av landets skolor inte heller har undersökt hur vanligt
            det är med mobbning.
          </note>
          <note>
            Vi behöver ställa betydligt hårdare politiska krav, ge tydligare
            direktiv och regler när det gäller hur skolan ska hantera mobbningsproblemen,
            hur man förebygger mobbning, hur man bygger nätverk för att upptäcka
            mobbning och hur man griper in för att stoppa mobbning när den
            väl har uppstått. Det är alldeles särskilt viktigt att politiskt
            markera att mobbning aldrig är den drabbades fel. Ansvaret bär
            alltid de som utsätter andra för den och vi vuxna som låter den
            ske.
          </note>
          <note type="speaker">
            Anf. 334 TORGNY DANIELSSON (s) replik:
          </note>
          <note>
            Fru talman! Utifrån Sten Tolgfors redogörelse skulle det vara
            intressant att få svar på en fråga.
          </note>
          <note>
            Socialdemokratisk politik utgår ju från att man strävar efter
            målet att skapa en skola för alla, där alla elever har en plats,
            oavsett begåvning, handikapp och kulturell eller nationell bakgrund.
            Dessa ambitioner stöds av att vi ställer oss bakom de olika nationella
            konventioner som finns. Ställer inte Sten Tolgfors sig bakom det,
            när han talar så varmt om att skapa specialskolor för olika grupper?
            Hur många specialskolor anser han behövs? Han har bara talat om
            en under alla de år som jag har lyssnat på honom.
          </note>
          <note type="speaker">
            Anf. 335 STEN TOLGFORS (m) replik:
          </note>
          <note>
            Fru talman! Varje barn har en rätt att gå integrerat, men inget
            barn har en skyldighet att gå integrerat.
          </note>
          <note>
            Det är det som socialdemokraterna förväxlar.
          </note>
          <note>
            Alla barn som finns i specialskolor har tidigare prövat ett antal
            kommunala skolor, där skolan har misslyckats och där eleverna
            tyvärr har fått känna sig misslyckade därför att de saknat det
            stöd, den kunskap och den sociala gemenskap som de behöver och
            har rätt till.
          </note>
          <note>
            Det är inte jag som väljer specialskola för vissa barn. Det är
            barn och föräldrar som önskar detta.
          </note>
          <note>
            I fallet Ekeskolan och en rad andra är det bokstavligen faktiskt
            så att socialdemokraterna lämnar barn och föräldrar i tårar och
            stänger skolan mot deras vilja. Det är ett översittarperspektiv
            som jag värjer mig emot, Torgny Danielsson.
          </note>
          <note type="speaker">
            Anf. 336 TORGNY DANIELSSON (s) replik:
          </note>
          <note>
            Fru talman! När vi talar om Ekeskolan som har drygt 30 elever
            så är det 30 av en grupp på omkring
          </note>
          <note>
            1 500 elever som har motsvarande behov. Vilket besked ger Sten
            Tolgfors till dem? Han har ju inte svarat på frågan om han ställer
            sig bakom principen om att målsättningen måste vara en integration.
            Han säger egentligen att han har kapitulerat och att han inte
            tror på integrationen. Han är beredd att säga att detta inte går,
            att vi måste skapa ett antal speciella institutioner för vissa.
            Vilken valfrihet är det?
          </note>
          <note type="speaker">
            Anf. 337 STEN TOLGFORS (m) replik:
          </note>
          <note>
            Fru talman! Vilka möjligheter ger det i ett barns liv att det
            nekas rätten till en värdig skolgång? Vad säger det om socialdemokraternas
            syn på barns liv, att när alla andra barn springer in från rasten
            så är det funktionshindrade barnet fortfarande på väg ut tillsammans
            med sin assistent och sin rullstol därför att det blir sittande
            i en skrubb helt vid sidan av den ordinarie undervisningen. Det
            är nämligen den verklighet som barnen på Ekeskolan i de flesta
            fall kommer ifrån.
          </note>
          <note>
            Det är inte jag som ska svara på frågan hur många specialskolor
            för funktionshindrade som Sverige behöver. Det är barn och föräldrar
            tillsammans med de experter som jobbar med barnen som ska göra
            det.
          </note>
          <note>
            Om socialdemokraterna bara vågade ge barn och föräldrar valmöjligheten
            skulle de tala om hur många specialskolor som behövs. Söktrycket
            skulle styra det.
          </note>
          <note>
            I stället gör ni nu så att ni tvångsstänger i strid med barn
            och föräldrar. Vart ska de barnen ta vägen som har uttömt alla
            möjligheter i sina hemkommuner? För dem som kommer från små kommuner
            är det fullständigt orimligt att tänka sig att kommunen har vare
            sig ekonomiska, personella eller kunskapsmässiga resurser för
            att ge dem den kvalitet i utbildningen som finns på specialskolorna.
            Det är ett svek, det största utbildningspolitiska svek som vi
            sett i det här landet.
          </note>
          <note type="speaker">
            Anf. 338 LENNART GUSTAVSSON (v):
          </note>
          <note>
            Fru talman! Jag tänker använda min tid till frågan om vikten
            av en bra och väl fungerande skolbarnsomsorg. Låt mig börja med
            skollagen. Den säger bl.a. att varje kommun ansvarar för att barn
            som är bosatta i
          </note>
          <note>
            Sverige och vistas i kommunen ska erbjudas skolbarnsomsorg. Skolbarnsomsorgen
            avser barn t.o.m.
          </note>
          <note>
            tolv års ålder som går i skolan. Skolbarnsomsorgen bedrivs, säger
            skollagen, i form av fritidshem och familjedaghem. För barn mellan
            tio och tolv år kan skolbarnsomsorgen även bedrivas i form av
            en öppen fritidsverksamhet. Skolbarnsomsorgen ska ta emot barn
            under den del av dagen då de inte vistas i skolan eller under
            lov.
          </note>
          <note>
            Lagen säger också att skolbarnsomsorgens uppgift är att komplettera
            skolan samt erbjuda barn en meningsfull fritid och stöd i utvecklingen.
          </note>
          <note>
            Den säger också att barn som av fysiska, psykiska eller andra
            skäl behöver särskilt stöd i sin utveckling ska anvisas plats
            i förskola eller fritidshem, om inte barnens behov av stöd kan
            ordnas på annat sätt.
          </note>
          <note>
            Kommunen ska vidare genom uppsökande verksamhet ta reda på vilka
            barn som behöver anvisas plats utifrån speciella behov. Kommunen
            ska verka för att barnen nyttjar den anvisade platsen och informera
            föräldrarna om verksamheten och syftet med denna.
          </note>
          <note>
            Fru talman! Det var lite grann om vad lagen säger.
          </note>
          <note>
            Men hur ser det då ut i verkligheten? Jag tänker ta upp fyra
            exempel som alla är hämtade från Skolverkets statistik.
          </note>
          <note>
            1. Endast 60 kommuner, alltså ungefär var femte kommun, har över
            huvud taget någon öppen fritidsverksamhet.
          </note>
          <note>
            2. Endast 5 % av 10-12-åringarna deltar i öppen fritidsverksamhet.
          </note>
          <note>
            3. Endast 8 % av 10-12-åringarna är inskrivna i skolbarnsomsorgen.
          </note>
          <note>
            4. Mer än vartannat barn, 53 % av 10-12-åringarna
          </note>
          <note>
            - omräknat blir det 184 000 barn - har ingen omsorg alls utan
            klarar sig själva när skoldagen är slut.
          </note>
          <note>
            Fru talman! Bland de barn som "klarar sig själva"
          </note>
          <note>
            efter skoldagens slut torde det finnas en stor grupp som skulle
            må bra av ett starkare stöd från vuxna i form av bl.a. skolbarnsomsorg.
            Det handlar dels om barn som behöver ett sådant stöd för sin egen
            personliga utveckling och trygghet. Men det handlar också om att
            barn som "klarar sig själva" ofta saknar vuxna i sin närhet. Det
            kan alltså röra sig om några timmars helt vuxenfri tid varje dag
            för en barngrupp. Under sådana förutsättningar kan barn från socialt
            utsatta miljöer löpa stor risk att dras in i negativa sociala
            mönster. För barn som i övrigt har jobbiga sociala förhållanden
            där det finns risk att hamna i utanförskap eller kriminalitet
            kan frånvaron av skolbarnsomsorgen innebära en katastrof.
          </note>
          <note>
            Skolbarnsomsorgens uppgift att komplettera skolan blir givetvis
            väldigt dåligt uppfylld när det inte finns någon skolbarnsomsorg.
            Detta får naturligtvis allvarliga konsekvenser för skolans möjligheter
            att nå målen i läroplanen. Det gäller både kunskaps- och värdegrundsmål.
          </note>
          <note>
            Kommunernas skyldighet att erbjuda skobarnsomsorg innebär rimligen
            också att de bör informera föräldrarna om möjligheten att efterfråga
            sådan verksamhet. Min bild är att ytterst få föräldrar får en
            sådan information. I många kommuner upplevs det nog snarare som
            en självklarhet att fritis bara omfattar barn upp till tio år,
            de äldre barnen får lösa omsorgsoch tillsynsbehovet själva tillsammans
            med sina föräldrar. I en sådan situation blir givetvis efterfrågan
            liten.
          </note>
          <note>
            Jag tror också att få kommuner bedriver ett aktivt uppsökande
            arbete i syfte att "hitta" 10-12-åringar som behöver särskilt
            stöd i form av skolbarnsomsorg.
          </note>
          <note>
            Det är ju dessutom ganska svårt att få till stånd en bra verksamhet
            för dessa barn om skolbarnsomsorgen för
          </note>
          <note>
            10-12-åringarna i övrigt är dåligt utbyggd. En stort utbyggd
            fritidsverksamhet av hög kvalitet måste vara den bästa lösningen.
            Här kan barn med behov av särskilt stöd, tillsammans med sina
            jämnåriga kamrater, få ett starkt stöd från vuxna pedagoger.
          </note>
          <note>
            Jag menar att skolbarnsomsorgen för 10-12-
          </note>
          <note>
            åringar måste vara en av de verksamheter som de nya resurserna
            i skolmiljarderna ska användas till. Det är också viktigt att
            kommunerna lever upp till intentionerna i skollagen. Skulle det
            visa sig att kommunerna inte tar sitt ansvar måste enligt min
            mening skollagen förtydligas. Det är så att även barnen som är
            mellan tio och tolv år ska ha rätt till en bra skolbarnsomsorg.
          </note>
          <note type="speaker">
            Anf. 339 BENGT SILFVERSTRAND (s):
          </note>
          <note>
            Fru talman! Om barns och ungdomars lika möjligheter ska bli något
            mer än en skrift i vatten krävs målmedvetna insatser redan i barnomsorg
            och skola.
          </note>
          <note>
            Jag ska i detta anförande koncentrera mig på utvecklingen i den
            svenska skolan.
          </note>
          <note>
            Svensk utbildningspolitik har sett till helheten varit oerhört
            framgångsrik. Arbetarrörelsen vann, med stöd av den tidens liberaler,
            slaget mot elitskolan och för en skola tillgänglig för alla på
            lika villkor. Under fältropen "mångfald och valfrihet" och "kundval
            och konkurrensutsättning" är nu resursstarka grupper med tydliga
            ideal i full färd med att luckra upp denna svenska modell, som
            inte enbart haft som mål att även resurssvaga grupper skulle garanteras
            en fullgod undervisning. Den har också varit en viktig del i byggandet
            av välfärdssamhället.
          </note>
          <note>
            Strax före jul gick ett stort antal socialdemokrater ut i ett
            landsomfattande upprop mot de alltmer påtagliga tendenserna till
            systemskifte inom den svenska skolan och för en utveckling av
            en skola där barn med olika etnisk, religiös och ekonomisk bakgrund
            får utvecklas tillsammans redan från tidig skolstart. Vårt upprop
            stöds av ett brett skikt av socialdemokratin med representanter
            på riksnivå, på regional och kommunal nivå med särskild tyngdpunkt
            i de områden som genom tillkomst av s.k. fristående skolor tvingats
            försämra kvaliteten på övrig skolverksamhet.
          </note>
          <note>
            Uppslutningen från den socialdemokratiska ungdomsrörelsen är
            mycket stark.
          </note>
          <note>
            Gensvaret på vår aktion har varit närmast överväldigande och
            det är med stor tillfredsställelse jag noterar att Göran Persson
            i gårdagens partiledardebatt uttryckte samma oro över det starkt
            ökande antalet friskolor och den sociala skiktning av skolan som
            detta ofta innebär. Glädjande är också att utbildningsminister
            Thomas Östros nyligen har aviserat åtgärder för att värna allemansrätten
            på skolans område och förhindra en utveckling mot skolor med vinstkrav
            som drivmedel.
          </note>
          <note>
            Men minst lika viktigt som stödet från regeringens horisont är
            den stora uppslutning som vårt initiativ mött från gräsrotsnivå
            - ute i de kommuner som in på bara skinnet fått uppleva hur "den
            enes bröd" i form av s.k. ökad mångfald och valfrihet för fåtalet
            blivit den "andres död" genom att resurserna som ska betala fåtalets
            kalas får tas från övrig skol-, vård- och omsorgsverksamhet.
          </note>
          <note>
            Detta nollsummespel kan illustreras med många färska exempel.
            Jag ska ta ett från en liten kommun från vilken jag fick ett brev
            från skolchefen efter den här aktionen. Det är Mörbylånga kommun
            på Öland.
          </note>
          <note>
            Där har den kommunala skolan byggt upp en undervisning och en
            pedagogik som rönt intresse även på nationell nivå. Decenniers
            reformarbete riskerar nu att spolieras genom tillkomsten av en
            s.k. friskola som inte i något avseende tillför själva undervisningen
            någon förnyelse. Däremot leder den till avsevärda merkostnader
            för kommunen och en åtföljande avlövning av övrig kommunal skolverksamhet.
          </note>
          <note>
            Exemplen kan mångfaldigas. I Stockholmsområdet är situationen
            närmast katastrofal. I Aftonbladet kunde vi i tisdags i en artikel
            under rubriken
          </note>
          <note>
            "Utvisade ur friskolan" läsa om hur Europaskolan krävt en familj
            på tusentals kronor för varje skolbarn, och sedan familjen med
            åberopande av att undervisningen i grundskolan ska vara gratis
            hängde ut mammans namn i rektorns månadsbrev, medan barnen sex
            och åtta år gamla visades ut från klassrummet. Jag citerar: "De
            sa att din mamma och pappa inte har betalat. Du får inte vara
            här."
          </note>
          <note>
            I Täby bjöd en friskola de duktiga eleverna på
          </note>
          <note>
            McDonaldsrestaurang, men de mindre duktiga fick stanna hemma.
          </note>
          <note>
            Herr talman! Det är nog hög tid att överväga en ordentlig lagerrensning
            av den här typen av klart diskriminerande sorteringsmaskiner i
            den svenska skolan.
          </note>
          <note>
            Tanken bakom friskolereformen var ju att skolor som drivs på
            idémässig grund skulle få bättre ekonomiska förutsättningar. Nu
            visar det sig emellertid att reformen också gör det möjligt att
            starta skolor på rent kommersiell grund. Sådana skolor drivs i
            allmänhet som aktiebolag, och den s.k. affärsidén i företag som
            Kunskapsskolan, Vittra och Pysslingen baserar sig uppenbarligen
            på tre grundprinciper:
          </note>
          <note>
            Man försöker optimera klasstorleken, man undviker barn med särskilda
            behov och man minimerar lokalytan genom att t.ex. avstå från gymnastiksal
            och skolgård. Kunskapsskolan säger rent ut att deras pedagogik
            inte passar för barn med koncentrationssvårigheter. Pysslingen
            AB tjänar ca 13 000 kr per barn och läsår genom att strunta i
            skolgård och gymnastiksal samt i övrigt tränga samman verksamheten
            på minsta möjliga yta.
          </note>
          <note>
            Man måste vara blind för de ekonomiska krafternas styrka om man
            inte förstår att privatiseringar av vård, omsorg och skola i många
            fall kommer att leda till en marknad där de som har pengar kommer
            att få förtur.
          </note>
          <note>
            Pågående privatisering av skolan förstärker den sociala snedrekryteringen
            och ökar därmed klassklyftorna. När kommunen tvingas betala ut
            pengar till nya grundskolor och gymnasieskolor i privat regi,
            minskar följaktligen möjligheterna att förbättra den kommunala
            skolan. Mindre pengar betyder färre lärare, sämre lokaler och
            äldre böcker.
          </note>
          <note>
            För att bryta den här utvecklingen mot privatisering och kommersialisering
            av skolans värld krävs ett antal centrala regeländringar:
          </note>
          <note>
            För det första måste det bli stopp för vinstdrivna kommersiella
            verksamheter på skolområdet.
          </note>
          <note>
            För det andra måste den lokala nivån, där man har den bästa överblicken,
            få ett avgörande inflytande vid etablering av fristående skolor.
          </note>
          <note>
            För det tredje behöver vi ett förändrat bidragssystem som bättre
            motsvarar den enskilda skolans verkliga åtagande och kommunens
            övergripande ansvar för den totala skolverksamheten.
          </note>
          <note>
            För det fjärde kan fristående skolor som bygger på ideella initiativ
            - t.ex. föräldrakooperativ i glesbygd där syftet är att hålla
            ihop barngruppen i stället för att skilja barnen åt, som är motivet
            i många fall - vara ett bra komplement till den kommunala skolan.
          </note>
          <note>
            För det femte ska vi ge den gemensamma offentliga sektorns personal
            samma frihet och befogenheter som har beviljats diverse friskolor
            och privata entreprenörer.
          </note>
          <note>
            Herr talman! Tiden i skolan är den enda period i livet då människor
            naturligt träffas över alla gränser.
          </note>
          <note>
            De intryck av världen och medmänniskorna som förmedlas under
            ungdomsåren präglar en människa resten av livet. Barngrupper ska
            inte delas utan vara tillsammans från tidig start i livet. Så
            läggs grunden för jämlika villkor och integration.
          </note>
          <note type="speaker">
            Anf. 340 ULF NILSSON (fp) replik:
          </note>
          <note>
            Herr talman! Bengt Silfverstrand ger en historiebeskrivning av
            hur liberaler och socialdemokrater en gång gemensamt arbetade
            för en bra skola för alla, och det är helt riktigt. Vi hade en
            gemensam ideologi när det gällde skolpolitiken i början av 1900-talet
            och i slutet av 1800-talet. Det handlade om att ge alla barn en
            bra skolgång.
          </note>
          <note>
            Nu handlar det om en fortsatt utveckling av denna djupt demokratiska
            modell, nämligen att ge alla en möjlighet att välja, inte bara
            de som är penningstarka.
          </note>
          <note>
            Så var det ju före den friskolereform som genomfördes av den
            borgerliga regeringen, att bara de som hade pengar att betala
            kunde sätta sina barn i en annan skola än en kommunal.
          </note>
          <note>
            För mig är det uppenbart att friskolor, oavsett om de är privatägda
            eller föräldrakooperativt ägda, tillför en mångfald och en konkurrens
            som på alla andra områden har visat sig vara bra och som naturligtvis
            också är bra på skolans område
          </note>
          <note>
            Egentligen är det tveksamt vad socialdemokraterna vill här, men
            jag kanske kan få tillfälle att ställa en följdfråga.
          </note>
          <note type="speaker">
            Anf. 341 BENGT SILFVERSTRAND (s) replik:
          </note>
          <note>
            Herr talman! Jag vill bara erinra Ulf Nilsson om att det faktiskt
            var en socialdemokratisk regering som införde rätten att välja
            skola. Men rätten att välja skola skiljer sig avsevärt från den
            utveckling som nu är på gång.
          </note>
          <note>
            Det handlar långt ifrån alltid om att välja till någonting. Mycket
            ofta handlar det om att de privilegierade och köpstarka grupper
            som Ulf Nilsson nu menar att socialdemokraterna bara tänker på
            - det är precis tvärtom - ofta väljer sig bort från en skola.
            Vi har de senaste dagarna fått vittnesbörd om att i flera kommuner
            väljer välbärgade att ta sina barn från skolor i invandrartäta
            områden, för att ta ett exempel.
          </note>
          <note>
            Den valfriheten - det tror jag att vi kan vara överens om - kan
            vi skapa genom att ge dem som är aktiva och verksamma i den kommunala
            skolan större befogenheter och större frihet.
          </note>
          <note type="speaker">
            Anf. 342 ULF NILSSON (fp) replik:
          </note>
          <note>
            Herr talman! Jag har under de senaste 10-15 åren varit med om
            hur socialdemokrater har bekämpat ökad valfrihet. Från början
            var ni emot föräldrakooperativ, föräldrakooperativa dagis och
            privata dagis.
          </note>
          <note>
            Successivt har detta förändrats, men fortfarande finns det här
            sega motståndet. Och nu visar det sig på grundskolans och på gymnasieskolans
            område.
          </note>
          <note>
            Jag tror att vi måste inse, och att även socialdemokraterna måste
            inse, att år 2001 kan vi inte gå den negativa vägen. Vi kan inte
            förbjuda människor att välja, utan tvärtom måste vi underlätta
            för alla att välja det som de tror är bra för deras barn.
          </note>
          <note type="speaker">
            Anf. 343 BENGT SILFVERSTRAND (s) replik:
          </note>
          <note>
            Herr talman! Det låter ju väldigt vackert att alla ska få möjlighet
            att välja. Nu går det till på det sättet, vilket Ulf Nilsson som
            skolpolitiker borde känna till, att det är ett centralt byråkratiskt
            skolverk som bestämmer. Och det är viktigt att det ska vara Skolverket
            som ska lägga fast om den skola som ansöker om att få etablera
            sig uppfyller läroplanen. Så långt är det riktigt. Sedan kommer
            beskedet till kommunen att man får vara vänlig att inrätta den
            här skolan. Sedan säger man från kommunens sida, exempelvis i
            Bjuv i
          </note>
          <note>
            Skåne för att ta ett exempel och det finns många andra: Det där
            klarar vi inte av, för då får vi försämra undervisningskvaliteten.
            Det beror på att det inte är några tillskott av ekonomiska medel
            uppifrån som det är fråga om, utan det är kommunen som får ta
            resurser från befintlig skolverksamhet. Det är väl ingen valfrihet
            om några vinner och andra, ofta kanske stora grupper, förlorar.
          </note>
          <note type="speaker">
            Anf. 344 LARS HJERTÉN (m) replik:
          </note>
          <note>
            Herr talman! Jag vill hålla med Bengt Silfverstrand på en punkt.
            Han säger att samma frihet bör gälla för de kommunala skolorna
            som för friskolor.
          </note>
          <note>
            Det tycker vi också. Vi tycker att alla skolor ska vara fria
            och kunna bestämma över sin egen verksamhet och att man ska låta
            lärare, elever och föräldrar bestämma och inte så mycket skolstyrelse
            och kommunledning.
          </note>
          <note>
            Sedan gjorde Bengt Silfverstrand en historisk felbedömning. Han
            sade att en skola för alla startades av socialdemokrater och liberaler.
            En skola för alla startade 1842 - en folkskola för alla där alla
            skulle gå i en obligatorisk skola. Det var mer än 50 år innan
            det fanns några socialdemokrater i Sverige.
          </note>
          <note>
            Vem ska välja? Ska föräldrar, lärare och barn inte välja? Väljer
            de som väljer en friskola fel? Måste alla välja en kommunal skola
            om man inte vill?
          </note>
          <note>
            Bengt Silfverstrand har bara negativt att säga om friskolor.
            Därför bör de knappast finnas kvar enligt honom, med undantag
            av några föräldrakooperativ osv. Men jag har rest mycket runt
            i landet och tittat på skolor. Jag har sett många dåligt fungerande
            kommunala skolor. Med Bengt Silfverstrands logik skulle man alltså
            lägga ned kommunala skolor också.
          </note>
          <note type="speaker">
            Anf. 345 BENGT SILFVERSTRAND (s) replik:
          </note>
          <note>
            Herr talman! Det är kommunerna som får betala både till den kommunala
            skolan - givetvis - men också till de friskolor som etableras.
            Då är det väl rimligt att de lokala politikerna får ha ett ord
            med i laget? De har ju överblick. Om det visar sig att etableringen
            av en friskola får svåra konsekvenser, som den ofta får, för övrig
            skolverksamhet så är det väl rimligt att de som lokalt har valts
            att företräda medborgarna har ett ord med i laget.
          </note>
          <note>
            Vi kan vara helt överens om att det är viktig att man från denna
            utgångspunkt har ett stort inflytande också från föräldrar och
            elever i skolorna. Därom råder ingen tveksamhet. Men för att lösa
            det problemet behöver man inte skapa börsnoterade företag som
            väljer elever.
          </note>
          <note type="speaker">
            Anf. 346 LARS HJERTÉN (m) replik:
          </note>
          <note>
            Herr talman! Bengt Silfverstrand gillar inte Skolverket. Ett
            centralt byråkratiskt skolverk bestämmer, säger han. Om det vore
            så att Skolverket inte bestämde om enskilda skolor så skulle massor
            av kommuner inte få en enda enskild skola, utan alla skolor skulle
            vara kommunala i de kommuner där Bengt Silfverstrands partivänner
            styr. Det skulle endast finnas valmöjlighet i borgerligt styrda
            kommuner. Det tycker jag vore väldigt synd. Elever, föräldrar
            och lärare väljer i dag i stor utsträckning, om de har möjlighet,
            en enskild skola eftersom de tycker att den fungerar bättre än
            andra skolor.
          </note>
          <note>
            Är det inte bättre, Bengt Silfverstrand, att de som berörs närmast
            av skolan, nämligen eleverna, föräldrarna och de lärare som jobbar
            där, bestämmer vilken skola barnen ska gå i och vad man ska arbeta
            med?
          </note>
          <note type="speaker">
            Anf. 347 BENGT SILFVERSTRAND (s) replik:
          </note>
          <note>
            Herr talman! Inom rimliga gränser ska självfallet den valfriheten
            finnas. Men ibland visar det sig att den valfriheten gäller för
            en begränsad grupp. Kunskapsskolan och andra väljer vissa typer
            av elever och utvisar andra. Här hörde vi i en debatt tidigare
            en företrädare för Moderaterna som slog vakt om barn med särskilda
            behov av stöd. Men här visar det sig att de blir utvisade! De
            får inte bara gult kort, utan de får rött kort i de skolor som
            Lars Hjertén så varmt omhuldar.
          </note>
          <note>
            När jag säger ett byråkratiskt skolverk så menar jag att det
            är kommunerna, den lokala nivån, som har bäst överblick över de
            behov som finns i den totala skolverksamheten. Det är rätt fantastiskt
            att höra att
          </note>
          <note>
            Lars Hjertén är rädd för att kommunerna skulle få större inflytande.
            Då får vi ju en vital debatt ute i kommunerna! Kommuner med borgerlig
            majoritet skulle naturligtvis ofta se till att det kom fler friskolor.
            Som socialdemokrat är jag inte rädd att vi får den debatten ute
            i kommunerna. Alla debatter om skolan behöver inte föras just
            från den här talarstolen.
          </note>
          <note type="speaker">
            Anf. 348 LENNART GUSTAVSSON (v) replik:
          </note>
          <note>
            Herr talman! Det socialdemokratiska initiativet som kom här före
            jul angående utvecklingen av privatiseringen välkomnar jag naturligtvis
            som vänsterpartist. Jag tycker att det är bra att vi får fler
            på den här kanten att diskutera med.
          </note>
          <note>
            Jag har en konkret fråga till Bengt Silfverstrand som rör åtminstone
            två av de fem punkter som han tar upp. Det gäller dels problemet
            med börsnoterade företag och vinstdrivande skolor, dels problemet
            med bristande kommunalt inflytande vid etablering av friskolor.
            Min fråga är: Vilka förutsättningar tror
          </note>
          <note>
            Bengt Silfverstrand det finns att den socialdemokratiska riksdagsgruppen
            kommer att stödja de vänsterpartistiska motioner som finns med
            exakt den innebörd som han har redogjort för här?
          </note>
          <note type="speaker">
            Anf. 349 BENGT SILFVERSTRAND (s) replik:
          </note>
          <note>
            Herr talman! Jag utgår naturligtvis till dels från det förändringsarbete
            som är på gång i Utbildningsdepartementet när det gäller bidragssystemet
            och där det pågår en översyn. Jag tar fasta på de uttalanden som
            har gjorts från mycket auktoritativt håll - både från utbildningsministern
            och i andra sammanhang också från skolministern och nu senast
            i gårdagens partiledardebatt från statsministern.
          </note>
          <note>
            Jag utgår från att detta kommer att innebära förändringar i denna
            riktning. Vi har ett socialdemokratiskt förtroenderåd som redan
            har uttalat sig mycket starkt för att kommunerna ska få ökat inflytande
            vid etableringar. Jag gör bedömningen att det finns en stark förankring
            för de här synpunkterna också i den socialdemokratiska riksdagsgruppen.
          </note>
          <note type="speaker">
            Anf. 350 LENNART GUSTAVSSON (v) replik:
          </note>
          <note>
            Herr talman! Jag ska fatta mig kort. Jag är glad om Bengt Silfverstrand
            har rätt, för det skulle innebära att de vänsterpartistiska motioner
            som innehåller förslag som ligger i den riktning som Bengt Silfverstrand
            anger beträffande vinstdrivande skolor och ett ökat kommunalt
            inflytande skulle kunna vinna kammarens gehör.
          </note>
          <note type="speaker">
            Anf. 351 BENGT SILFVERSTRAND (s) replik:
          </note>
          <note>
            Herr talman! Jag tycker att jag har varit tydlig. Jag har tagit
            fasta på vad som har sagts i diskussionen och i det förändringsarbete
            som pågår. Vi vet att bidragssystemet när det gäller exempelvis
            gymnasieskolorna är klart kontraproduktiv. När det gäller grundskolorna
            är det på papperet lika ekonomiska villkor, men i praktiken har,
            som jag har visat med ett par konkreta exempel, de enskilda skolorna,
            friskolorna och de privata skolorna ofta ett mindre utbildningsåtagande
            och en sämre skolmiljö. Därför behövs också en förändring. Den
            kan ske genom ett bidragssystem som det vi hade tidigare där de
            fristående skolorna fick
          </note>
          <note>
            75 % av den genomsnittliga kostnaden för en grundskoleelev. Det
            vore ett steg mot rätt håll om man gick den vägen.
          </note>
          <note>
            Anf. 352 ULLA-BRITT HAGSTRÖM (kd)
          </note>
          <note>
            replik:
          </note>
          <note>
            Herr talman! Jag skulle vilja ställa en fråga till
          </note>
          <note>
            Bengt Silfverstrand. Varför tror Bengt Silfverstrand att föräldrar
            väljer att ta bort sina barn från skolan om allting är så bra
            som han säger?
          </note>
          <note>
            I augusti konstaterade det skolverk som Bengt Silfverstrand inte
            gillar att det finns positiva effekter av ökat utbud av utbildningar
            som bara kan anordnas på detta sätt, t.ex. vissa gymnasiedelar,
            en utveckling och ökad mångfald i det pedagogiska arbetet, komplettering
            av professionell lärarkompetens, ökad benägenhet i kvalitetssäkring
            inför bedömning av kvaliteten i utbildningar som upphandlats,
            ökad lyhördhet för de studerandes behov och önskemål till följd
            av konkurrensbegränsningar, tydligare utkrävande av ansvar vid
            bristande måluppfyllelse därför att t.ex. en entreprenad avbryts
            och inte förlängs och ekonomiska fördelar.
          </note>
          <note>
            Tror inte Bengt Silfverstrand alls på Skolverket?
          </note>
          <note type="speaker">
            Anf. 353 BENGT SILFVERSTRAND (s) replik:
          </note>
          <note>
            Herr talman! Anledningen till att man på vissa håll och i vissa
            fall väljer en fristående skola framför den kommunala skolan är
            inte sällan att den kommunala skolan har blivit utsatt för mycket
            hårda påfrestningar under 90-talet av borgerliga regeringar, men
            också av en socialdemokratisk regering som tvingades till nedskärningar
            på grund av det som den regering där Kristdemokraterna ingick
            åstadkom under sin tid. Då förstörde man ekonomin, och vi fick
            sedan gå in och sanera. Det är grunden - en mycket viktig grund.
          </note>
          <note>
            Jag kan konstatera, och det är en av slutsatserna i förslaget,
            att det finns många intressanta initiativ, bl.a. pedagogiska sådana,
            från fristående skolor. Det kan finnas föräldrakooperativ som
            jag tycker kan vara viktiga komplement. Det är alltså inte på
            något sätt fråga om något avståndstagande från fristående skolor.
            Gränsen, som vi ser det, bör gå vid vinstdrivande skolor. Man
            ska inte kunna använda skattemedel på ett sätt som innebär att
            man i praktiken avlövar övrig skolverksamhet.
          </note>
          <note>
            Anf. 354 ULLA-BRITT HAGSTRÖM (kd)
          </note>
          <note>
            replik:
          </note>
          <note>
            Herr talman! Om inte några privata alternativ hade fått finnas
            och om inte den här verksamheten hade kommit i gång - hur tror
            Bengt Silfverstrand att skolan skulle ha sett ut då?
          </note>
          <note>
            Den konkurrens som visar på de positiva effekter som jag har
            läst upp har lett till att det också blir ett ökat tryck på den
            kommunala sidan. Man får se till att visa på exempel på hur man
            vill ha det. Eleverna ska kunna välja, och få en bra undervisning.
          </note>
          <note>
            Varför har inte Socialdemokraterna sett till att den kommunala
            skolan har fått mer resurser förrän nu när man har dragit bort
            två lärare per hundra elever? Nu när det snart är för sent börjar
            Socialdemokraterna vända och sätter i gång att ge mer resurser
            till skolan i långsam takt.
          </note>
          <note type="speaker">
            Anf. 355 BENGT SILFVERSTRAND (s) replik:
          </note>
          <note>
            Herr talman! Ulla-Britt Hagström måste ha varit både blind och
            döv under den här tiden när skolan faktiskt har tillförts mycket
            kraftigt ökade resurser.
          </note>
          <note>
            Men på grund av de stora nedskärningar som av ekonomiska skäl
            delvis påtvingades skolan under 90-talet som en följd, i mycket
            stor utsträckning, av ert regeringsinnehav tar det lite tid. Vi
            har hört tidigare i debatten i dag, bl.a. från Torgny Danielsson,
            att nu får skolan ytterligare resurser.
          </note>
          <note>
            En anledning till uppkomsten av vissa friskolor är resursneddragningarna
            i den kommunala skolan. Nu kan vi komma bort från det problemet
            mer och mer genom att satsa mer på den kommunala skolan. Vi låter
            den kommunala nivån få mer att säga till om när det gäller hur
            man vill fördela resurserna och om man ska satsa mer på den kommunala
            skolan, vilket vi hoppas. Men man ska också kunna släppa fram
            t.ex.
          </note>
          <note>
            föräldrakooperativ och liknande. Om man står inför hotet att
            en skola i glesbygd ska läggas ned kan det vara positivt med ett
            föräldrakooperativ så att man kan hålla samman gruppen i en sådan
            situation.
          </note>
          <note type="speaker">
            Anf. 356 LARS HJERTÉN (m):
          </note>
          <note>
            Herr talman! I julas fick vi riksdagsledamöter en julgåva från
            riksdagen, ett porträttgalleri. Det var porträtt av tidigare riksdagsledamöter
            som vi ser runtomkring oss på väggarna här i riksdagen. En av
            de porträtterade tidigare kollegerna hette Carl Persson i Stallerhult.
            Han representerade ungefär samma valkrets som jag gör, men den
            hette förstås inte Västra Götalands östra på hans tid. Det berättas
            om honom att han väldigt ofta när ett beslut skulle fattas sade:
            Jag undrar hur det här kommer att påverka oss hemma i Korsberga?
            Korsberga var hans hemsocken och hemkommun. Jag tror att hans
            konstaterande var klokt och giltigt även för oss i vår tid.
          </note>
          <note>
            Jag ska ta upp utbildningsfrågor, och speciellt sådana som gäller
            vuxenutbildning. För ett tag sedan ägnade jag en eftermiddag åt
            att tillsammans med en utbildningschef i en mindre kommun gå igenom
            vilken vuxenutbildning som man planerade i den här kommunen inför
            det nya året. Man hade ett ganska digert program. Först skulle
            man inrätta ett kompetenscentrum som man kallade Mötesplats för
            vuxenbildning. Här skulle det finnas representanter för kommun,
            arbetsförmedling, folkhögskola, företag och näringsliv, i alla
            fall till en början. Sedan skulle man bredda underlaget för detta.
          </note>
          <note>
            Själva utbildningen skulle vila på tre ben. Det första benet
            omfattade högskolan, om möjligt decentraliserad till kommunen,
            och KY, dvs. kvalificerad yrkesutbildning. Det andra benet var
            det vanliga komvux, Kunskapslyftet eller Kunskapsbygget som man
            säger numera och sfi, svenska för invandrare.
          </note>
          <note>
            Det tredje benet omfattade olika uppdragsutbildningar i projektform
            eller på det sätt som efterfrågas. Man har också skickat en enkät
            till alla företag, lite drygt
          </note>
          <note>
            100, som har svarat på vilken utbildning man önskar och särskilt
            om man är intresserad att gå in i samarbete om en KY, dvs. kvalificerad
            yrkesutbildning.
          </note>
          <note>
            Om jag hade talat med en utbildningsansvarig i en motsvarande
            kommun för 10-15 år sedan gissar jag att jag hade fått svaret:
            Vuxenutbildningen här är komvux med grundskoleutbildning, viss
            gymnasieutbildning och samarbetet med arbetsförmedlingen.
          </note>
          <note>
            Jag frågade vilka problem man hade i dag. Svaret blev: Det individuella
            programmet i gymnasiet. Det programmet infördes för att hjälpa
            elever som misslyckats i grundskolan genom att ge dem den undervisning
            som krävs för att man ska kunna börja på ett nationellt program
            i gymnasieskolan. Meningen var ju att det individuella programmet
            skulle vara som störst vid höstterminens början och som minst
            vid vårterminens slut. Nu var det i den här kommunen, liksom i
            många andra kommuner, precis tvärtom.
          </note>
          <note>
            Programmet fylls på hela tiden. Det kan man ju åtgärda genom
            att gymnasieskolorna anpassas efter eleverna, och inte tvärtom,
            och genom att man ger elever möjlighet att läsa på olika nivåer
            och ger dem ämnen som de klarar av så att de inte ständigt misslyckas.
          </note>
          <note>
            Det andra problemet var enligt den här utbildningsansvariga personen
            att komvux har en alldeles för stor andel ungdomar som kommer
            direkt från gymnasiet och går sitt fjärde år i komvux. En väldigt
            stor grupp ungdomar betraktar i dag gymnasiet som fyraårigt när
            det i teorin ska vara treårigt. Detta kan man åtgärda genom att
            återinföra möjligheten att komplettera gymnasiebetyg under de
            tre åren i gymnasiet. Det är förbjudet i dag, som vi vet. Den
            borgerliga regeringen införde den möjligheten, men den togs tillbaka
            av den socialdemokratiska regeringen.
          </note>
          <note>
            Vi får en proposition, Vuxnas lärande, om drygt en månad. Då
            ska vi mer i detalj diskutera de här frågorna. Jag ska bara ge
            några synpunkter, egna och moderata, på utbildning för vuxna.
          </note>
          <note>
            Gymnasieutbildning ska vara en rättighet för alla, även för vuxna.
            Tidigare har det varit grundskoleutbildning som har varit en rättighet.
            Det duger inte längre. Kvaliteten ska bestämma vilken utbildning
            som ska ges. Volymen, dvs. kvantiteten, ska bestämmas av behov,
            av människors val och av situationen på arbetsmarknaden.
          </note>
          <note>
            Vi ska ha friskolor inom vuxenutbildningen, precis som vi har
            i ungdomsskolan. Jag tänker då inte bara på folkhögskolor, där
            ju de flesta i dag är friskolor.
          </note>
          <note>
            Kommunen ska ha ansvar för information om vuxenutbildning. All
            vuxenutbildning ska upphandlas. Det sker i dag med stor framgång
            i Göteborgs kommun. Det fungerar mycket väl där.
          </note>
          <note>
            Validering av varje individ ska ske innan studierna påbörjas.
            Det är särskilt viktigt för elever med invandrarbakgrund eftersom
            vi känner till deras meriter väldigt lite och deras betyg sällan
            går att överföra till svenska förhållanden. Därför är en validering
            av deras kunskaper väldigt viktig.
          </note>
          <note>
            Studiestödet ska anpassas till vuxnas behov. Jag fick ett frågesvar
            från utbildningsminister Östros där han säger att just för de
            vuxna är det viktigt att man har kompetenskonton som kompletterar
            övriga studiemedel när det gäller det livslånga lärandet. Det
            är ju bra. Det räcker inte med studiemedel för ett helt liv av
            studier. Studiemedel ges för sex år, och det har man kanske klarat
            av redan under grundutbildningen efter gymnasiestudierna. Därför
            är det mycket bra med kompetenskonton. Det finns en utredning
            som har lagt fram förslag om detta nyligen. OECD har talat om
            kompetenskonton och sagt att det är tre olika som ska betala kompetenskontot.
            Det är dels den enskilde, dels arbetsgivaren och dels staten.
            Statens bidrag kan ju t.ex. vara avdragsrätt för insättning på
            ett kompetenskonto, ungefär som man får dra av insättning på ett
            individuellt pensionskonto i dag.
          </note>
          <note>
            Herr talman! Ett särskilt problem i Sverige är att utbildningspremien
            är för låg för många studier. Det finns med i betänkandet från
            Kunskapslyftskommittén. Där vill jag minnas att vi hänvisar till
            en OECD-
          </note>
          <note>
            rapport som påtalar just att det lönar sig mindre att studera
            i Sverige än i nästan alla andra jämförbara länder. Då har man
            ändå inte tagit hänsyn till det höga skattetrycket, som ju är
            högre i Sverige än på många andra håll.
          </note>
          <note>
            Jag såg en intervju med nyutbildade sjuksköterskor i Skövde förra
            veckan. Den gemensamma kritiken var att det är alldeles för låga
            löner. Studierna är långa och kostsamma, men lönerna är alldeles
            för låga. Man sade att det absolut inte lönar sig ekonomiskt att
            vidareutbilda sig från undersköterska till sjuksköterska. Och
            det beror ju inte alls på att undersköterskorna är överbetalda
            på något sätt. De höga skatterna gör som sagt inte saken bättre.
          </note>
          <note>
            När en rapport om Sveriges ekonomiska läge nyligen presenterades
            av EU inför det svenska ordförandeskapshalvåret har det höga svenska
            skattetrycket framhållits som någonting som är negativt när det
            gäller förvärvsarbete i Sverige. Det finns en uppenbar risk för
            att vi tappar goda medarbetare, både på kort och lång sikt.
          </note>
          <note>
            En rapport som lades fram i dag, som jag har här, visar att vi
            har ett nettoutflöde av välutbildade akademiker, civilingenjörer,
            ekonomer och naturvetare, på nästan 1 000 personer om året. Det
            är alltså ett nettoutflöde. Det har vi inte råd med, varken på
            kort eller lång sikt.
          </note>
          <note>
            Vi får snart möjlighet att återkomma till den kvalificerade yrkesutbildningen,
            KY, eftersom det läggs fram en proposition i det ärendet. Jag
            har redan fått signaler från folk på fältet med synpunkter om
            att vi måste beakta den praktiska yrkesutbildningen. Annars är
            risken att vi får för få praktiker i Sverige och för många teoretiker.
            Vi behöver folk med praktiska färdigheter, inte minst ute i näringslivet.
          </note>
          <note>
            Vad vi behöver är alltså en vuxenutbildning med stor flexibilitet,
            med många olika utbildare och valfrihet för den enskilde. Jag
            vill arbeta för att vi får den grunden genom de beslut som vi
            kommer att fatta under våren här i riksdagen.
          </note>
          <note type="speaker">
            Anf. 357 ULF NILSSON (fp):
          </note>
          <note>
            Herr talman! Skola och utbildning är avgörande för hur barn och
            ungdomar ska kunna förverkliga sina drömmar. Genom utbildning
            kan människor få så likvärdiga livschanser som möjligt. Skolan,
            särskilt grundskolan och gymnasieskolan, och dess problem har
            nu under några år stått i centrum för debatten.
          </note>
          <note>
            Alltfler hoppar av gymnasieskolan utan att ha klarat av utbildningen.
          </note>
          <note>
            Vi liberaler har kritiserat den svenska skolans likformighet.
            Vi tycker t.ex. att det är dåligt att elever som är mer yrkesinriktade
            måste läsa högskoleförberedande gymnasiekurser och att elever
            som är riktigt studieintresserade däremot inte får tillräcklig
            stimulans.
          </note>
          <note>
            Men högskolan har inte stått i centrum för debatten på samma
            sätt. Ändå är högskolan det som många ungdomar siktar på efter
            gymnasieskolan. Och det är där som framtiden kan avgöras.
          </note>
          <note>
            Många har nöjt sig med uppgiften om att Sverige slår rekord i
            antalet nya högskoleplatser och att alltfler går vidare till högre
            utbildning. Men nu är det dags att fråga sig vilken högskola som
            väntar ungdomarna efter gymnasiet. Aldrig någonsin har så många
            gått vidare till högskoleutbildning som i dag. Det är sant. Men
            samtidigt tar människor allt längre tid på sig genom utbildningssystemet.
            Alltfler ungdomar tvingas också läsa utbildningar som de egentligen
            inte vill ha.
          </note>
          <note>
            Det finns en rapport som heter Utbildningens omvägar. Där konstaterar
            man att svenska ungdomar tar lång tid på sig genom utbildningssystemet
            om man jämför med andra länder. Det har blivit svårt för ungdomar
            att gå direkt till högskolan från gymnasiet, och det är svårt
            att komma in på den utbildning ungdomarna vill läsa. Studieavbrotten
            och avhoppen är många, och de som examineras har inte tillnärmelsevis
            ökat på samma sätt som utbildningsplatsernas antal.
          </note>
          <note>
            Särskilt detta att det är så svårt för ungdomar att komma in
            på högskolan ser jag som ett stort problem.
          </note>
          <note>
            Det är frustrerande för en ung människa som gått ut gymnasiet
            att vänta, kompletteringsläsa i vuxenutbildningen, räkna betygssnitt,
            göra högskoleprovet om och om igen. Det känns också hopplöst att
            ha dyra lån för utbildningar man egentligen inte velat ha eller
            önskat eller utbildningar som man inte klarat av.
          </note>
          <note>
            Men det är den verklighet som alltfler ungdomar ställs inför.
          </note>
          <note>
            Herr talman! Jag tror att det grundläggande felet ligger i att
            politiken för den högre utbildningen fortfarande genomsyras av
            idén om planstyrning. Examensmål sätts upp för varje högskola,
            och pengar får inte föras över till utbildningar eller högskolor
            med högt sökandetryck. Nya utbildningsplatser inrättas efter uppgjorda
            planer utan att ta hänsyn till om resurserna räcker till för att
            behålla kvaliteten i utbildningen. Det centrala antagningssystemet
            skapar långa köer samtidigt som platser står tomma på andra håll.
          </note>
          <note>
            "De som söker kommer inte in och de som kommer in börjar inte".
            Så sammanfattade en rapport om antagningssystemet läget förra
            året.
          </note>
          <note>
            Vi liberaler har en rad förslag om hur den högre utbildningen
            ska bli mer meningsfull för studenterna och hur studenterna ska
            få makt över sina studier.
          </note>
          <note>
            Bygg ut de utbildningar som studenterna söker sig till, avskaffa
            det centrala antagningssystemet och höj kvaliteten i grundutbildningen.
          </note>
          <note>
            Herr talman! Studenten vet oftast bättre än politikerna vad som
            är bra att satsa på för framtiden. Men regeringens politik bygger
            i grunden på att det enkelt går att värdera vilka utbildningar
            som är nyttiga för samhället.
          </note>
          <note>
            Vi liberaler menar att det måste bli ett slut på den här uppdelningen
            i "nyttig" och "onyttig" kunskap.
          </note>
          <note>
            Varken studenter som läser humaniora eller studenter som läser
            naturvetenskap kan peka på hur deras verksamhet i framtiden ska
            resultera i högre ekonomisk tillväxt. Men människor som har genomfört
            en framgångsrik utbildning hittar oftast en plats i yrkeslivet
            i motsats till människor som tvingat sig igenom motvilligt. Inte
            minst humanister är för övrigt efterfrågade inom de mest skilda
            sektorer - marknadsföring, medier, kommunal och statlig administration,
            IT-
          </note>
          <note>
            företag.
          </note>
          <note>
            Naturligtvis har samhället också ett stort intresse av att täcka
            behovet inom bristyrken. Det saknas lärare, sjuksköterskor, civilingenjörer.
            Men då måste staten stimulera intresset för utbildningen på ett
            positivt sätt, inte tvinga människor att läsa den. Det handlar
            om att skapa intresse för naturvetenskap genom rolig undervisning
            redan i grundskolan. Det handlar om att ge bra lön för lång utbildning.
            Det handlar om att ändra skatterna så att dyra och långa utbildningar
            lönar sig bättre.
          </note>
          <note>
            Långsamma studier är oekonomiskt för samhället och dyrt för den
            enskilda studenten. Därför är det viktigt att studenten får en
            bra undervisning redan från början på högskolan. Men resurserna
            för undervisning har i stället minskat de senaste åren.
          </note>
          <note>
            I utredningen Högskolans styrning som kom i våras eller kanske
            i höstas konstaterades att den s.k.
          </note>
          <note>
            prislappen per student minskat med 20 % de senaste tio åren.
            Riksdagens revisorer påpekar också i sin rapport att antalet lärartimmar
            har minskat drastiskt. I
          </note>
          <note>
            dag får många studenter på den lägsta nivån, A-nivån, lika lite
            undervisning som studenterna förr hade på C-
          </note>
          <note>
            nivån.
          </note>
          <note>
            Vilka drabbas av detta? Alla naturligtvis, men särskilt unga
            och studieovana studenter som behöver mycket undervisning och
            handledning.
          </note>
          <note>
            Den utredning som jag nämnde föreslår att humaniora och samhällsvetenskap
            ska få ökade resurser på bekostnad av naturvetenskap, teknik och
            medicin. Jag tror inte att lösningen är att sätta ämnen mot varandra
            utan att kvaliteten helt enkelt måste höjas över hela linjen.
            Folkpartiet föreslår därför i sin mycket strängt finansierade
            budget att prislappen för studenter skrivs upp så att undervisning
            och handledning kan komma i samma nivå som för tio år sedan.
          </note>
          <note>
            Folkpartiet välkomnar en bred debatt om ideologin för den högre
            utbildningen. Vi kommer att fortsätta att driva kraven på en ändrad
            inriktning av svensk högskolepolitik. Vår grunduppfattning är
            att med större frihet för studenter att välja och med en satsning
            på kvalitet i utbildningen blir möjligheterna större att den högre
            utbildningen bidrar både till kunskapsutveckling för den enskilda
            människan och till ökad ekonomisk tillväxt.
          </note>
          <note>
            Regionalpolitik
          </note>
          <note type="speaker">
            Anf. 358 OLA SUNDELL (m):
          </note>
          <note>
            Herr talman! Först ett välkommen till fru minister och till kvällens
            debatt, och inte minst till regionalpolitiken. Det ska bli skojigt
            att känna varandra lite grann på pulsen nu i denna stund.
          </note>
          <note>
            Den gamla regionalpolitiken avvecklas, välkommen den nya regionalpolitiken.
            Så kan man kort sammanfatta den regionalpolitiska utredningens
            slutsatser. Det var en efterlängtad och väntad slutsats.
          </note>
          <note>
            Drygt 30 år av bidrags- och kompensationstänkande borde enligt
            utredningen ersättas av en mer tillväxtorienterad regionalpolitik.
          </note>
          <note>
            Regionalpolitiken har under dessa år blivit mer av en symbolpolitik
            där bristen på helhetstänkande och vilja att lyssna har ersatts
            av riktade bidrag i olika former. Utgiftsområde 19 har blivit
            samvetet som kompenserar för bristerna i helhetstänkande och verklighetsförankring
            inom andra utgiftsområden.
          </note>
          <note>
            När vägarnas kvalitet sjunkit långt under anständiga nivåer har
            lösningen varit regionalt utvecklingsbidrag. När dyra drivmedel
            förhindrat rörlighet på arbetsmarknaden har lösningen varit sysselsättningsbidrag.
            När företagen vill ha färre och enklare regler har lösningen varit
            samtalsgrupper. När näringslivet har efterlyst konkurrensbefrämjande
            åtgärder heter lösningen tillväxtavtal.
          </note>
          <note>
            Så här kan det inte fortsätta. Skogslänen, de orter och kommuner
            där befolkningen minskar, de län där arbetslösheten är fortsatt
            hög, skriker efter aktivitet från regeringen - en aktivitet som
            inte primärt är bidrag och andra konstlade medel för att minska
            effekterna av en svag näringsstruktur.
          </note>
          <note>
            Vi väntar med spänning på en proposition om regionalpolitiken.
            Den ska komma någon gång under senare delen av 2001, säger regeringen.
            Varför vänta när det finns en katalog med förslag från utredningen,
            och när remissförfarandet är överstökat?
          </note>
          <note>
            En måttfull önskan vore att regeringen redan under våren kunde
            presentera ett förslag till ny regionalpolitik.
          </note>
          <note>
            Vägar, vägar och vägar. Regeringen måste kasta loss även på detta
            för regionerna ute i landet så viktiga område och prestera en
            proposition som tar sikte på att förbättra det svenska vägnätet.
          </note>
          <note>
            Att invänta ett ja till väginvesteringar från partier som vill
            minska biltrafik och föra över allt gods på järnväg blir en långbänk
            som står i direkt motsats till människors och företags önskan
            att vägnätet runt om i landet måste förbättras.
          </note>
          <note>
            Regeringen hukar och passar. Det är viktigare att hålla ihop
            vänsterfamiljen än att åstadkomma bättre vägar.
          </note>
          <note>
            Att jag väljer att här diskutera frågor inom kommunikationsområdet
            beror på vägarnas enorma betydelse för näringslivet. Den regionalpolitiska
            utredningen konstaterar också att den viktigaste förutsättningen
            för regional utveckling och tillväxt är att vägarna är farbara
            året runt. Bara som exempel kostar det dåliga vägnätet svenska
            skogsindustrin
          </note>
          <note>
            900 miljoner årligen.
          </note>
          <note>
            Industrierna tvingas ha större lager, och behovet av kemikalier
            i processerna ökar.
          </note>
          <note>
            En annan regionalpolitiskt viktig näring, turismen, lider också
            av det usla vägnätet. Bra vägar är bra för turismen.
          </note>
          <note>
            Det existerar alltså oerhört goda skäl till varför regeringen
            snarast borde återkomma till riksdagen med förslag både vad gäller
            regionalpolitik och infrastruktur. Men med den snigelfart som
            regeringen skrider till verket med viktiga propositioner kan man
            misstänka att det är taktiskt tänkande från regeringsmakten som
            ligger bakom. Det är självklart till förfång för alla regioner
            som vill ha strategibyte nu och åtgärder för farbara vägar.
          </note>
          <note>
            Det sägs att regeringens inaktivitet beror på att partiet har
            kongress nu i höst inför valåret. Då planeras ett lika stort miljardregn
            som vid kongressen i
          </note>
          <note>
            Sundsvall - allt för att muta in så många grupper som möjligt
            i den socialdemokratiska valfållan.
          </note>
          <note>
            Låt vara att man med detta egoistiska taktikspel kan tjäna röster
            i en valrörelse, men det är vår svenska landsbygd som är förloraren.
            Men för regeringen är den taktiska avvägningen kanske viktigare
            än att åstadkomma bättre vägar och en regionalpolitik värd namnet.
          </note>
          <note>
            Vidare är det än mer viktigt just i det här läget att komma till
            skott just därför att vi ser kulmen i högkonjunkturen och kan
            förvänta oss en avmattning, i varje fall i början, för exportföretagen.
          </note>
          <note>
            Herr talman! Den politik som varje land vill driva för att skapa
            rikedom och välfärd för sina människor måste grundas på en genuin
            förståelse för företagandets villkor. De förutsättningar som vi
            politiker ger näringslivet är helt avgörande för hur stort välstånd
            vi kan förvänta oss.
          </note>
          <note>
            Uttryckt på ett annat sätt: Förutsättningar som ger människor
            framtidstro leder till förkovran, sparande och investeringar och
            en vilja att gå framåt som ökar möjligheterna till ett bra liv
            för varje individ varhelst han eller hon befinner sig.
          </note>
          <note>
            Med detta som utgångspunkt har vi moderater kritiserat den gamla,
            unkna och förlegade regionalpolitiken. Vi har haft anledning till
            detta. Bidrag hit och bidrag dit - ibland paket - och nästan alltid
            har åtgärderna haft karaktären av ad hoc över sig. Det har varit
            en avsaknad av strategi och långsiktighet.
          </note>
          <note>
            Den inriktning som funnits har varit kompensationstänkande och
            rätta-till-felen-agerande, som åstadkoms av den reguljära politiken.
            Nästan självklart, skulle jag vilja säga, kan inte ett politikerområde
            mötas med respekt när grunden för agerandet utgår från felaktiga
            utgångspunkter, otydliga mål och dålig utvärdering.
          </note>
          <note>
            Vill vi förändra regionalpolitiken, och inte bara definitionen,
            måste den nya inriktningen utgå från regioners och orters egna
            möjligheter. Min utgångspunkt är då att politiken inriktas mot
            att eliminera tillväxthinder.
          </note>
          <note>
            Därmed skapas en grund för företag och individer att själva lösa
            sina problem och inte som nu att debatten fokuserar på den hjälp
            som alltid ska komma från annat håll. Hjälp ska orterna och regionerna
            få, men hjälpen eller stimulansen ska ske i form av konkurrensbefrämjande
            åtgärder och inte som nu i form av olika typer av bidrag.
          </note>
          <note>
            Härigenom främjas en utveckling som baseras på regionernas egen
            duglighet, tradition och kreativitet.
          </note>
          <note>
            Summan av alla regioners ekonomiska styrka är ju
          </note>
          <note>
            Sveriges samlade styrka.
          </note>
          <note>
            Mot bakgrund av mitt resonemang finner jag att den regionalpolitiska
            utredningen har gjort ett gott jobb. Utredningen talar om tillväxt
            och tillväxtmiljöer på ett förtjänstfullt sätt vilket ur mitt
            perspektiv lovar gott inför framtiden.
          </note>
          <note>
            På en rad punkter städar utredningen bort det gamla kompensationstänkandet
            och ersätter det med förslag som ska gagna regional konkurrenskraft.
            Det är riktigt tänkt.
          </note>
          <note>
            Herr talman! Till sist: Regionalpolitik behöver inte vara så
            svårt. Vi politiker kan inte garantera vare sig det ena eller
            det andra. Men det som ska krävas av mig är att jag jobbar häcken
            av mig för att skapa så goda förutsättningar som möjligt för tillväxt
            i vårt land. Vidare ska det också krävas av mig att jag ska försöka
            förändra de villkor i vanliga människors vardag som är ett hinder
            för deras utveckling.
          </note>
          <note>
            Lyckas jag inte med det hjälper varken bidrag, tillväxtavtal
            eller retoriska fraser om att hela landet ska leva.
          </note>
          <note>
            Bättre vägar, lägre drivmedelspriser, IT-
          </note>
          <note>
            satsningar, bättre förutsättningar för företagande och sänkta
            skatter är - det vet jag, för jag är en lantis - en bra bit på
            väg för den landsbygd som vi alla säger oss försvara.
          </note>
          <note type="speaker">
            Anf. 359 SYLVIA LINDGREN (s) replik:
          </note>
          <note>
            Herr talman! Vi hade så sent som den
          </note>
          <note>
            14 december en debatt när näringsutskottet diskuterade regionalpolitiken
            och många av de frågor som Ola
          </note>
          <note>
            Sundell nu tar upp.
          </note>
          <note>
            Jag vill bara påpeka att det inte är av några partipolitiska
            skäl som man inte förlägger en regionalpolitisk proposition tidigare.
            Vi diskuterade då också frågan om infrastruktur i förhållande
            till regionalpolitiken. Det är oerhört viktigt att det här också
            blir en bra regionalpolitisk proposition.
          </note>
          <note>
            Så sent som den 14 december hade vi exakt samma debatt med samma
            talare i denna kammare.
          </note>
          <note type="speaker">
            Anf. 360 OLA SUNDELL (m) replik:
          </note>
          <note>
            Herr talman! Det är korrekt. Ingenting har hänt.
          </note>
          <note>
            Och ingenting har hänt på alla de här åren. När jag talade om
            åren menade jag dels infrastrukturfrågorna dels regionalpolitiken.
          </note>
          <note>
            Detta lilla utgiftsområde kommer ju inte på något sätt att frälsa
            landet.
          </note>
          <note>
            Vi vet alla att det är främst infrastrukturfrågorna som är de
            primära. Där har vi väntat över ett år på en proposition som har
            legat någonstans i tågordningen.
          </note>
          <note>
            Den har flyttats fram av olika anledningar. Vad är det, om inte
            taktik?
          </note>
          <note type="speaker">
            Anf. 361 SYLVIA LINDGREN (s) replik:
          </note>
          <note>
            Herr talman! Ola Sundell, som också har suttit i den regionalpolitiska
            utredningen, vet mycket väl när utredningen blev klar och det
            arbete som nu ligger på remiss i det sammanhanget.
          </note>
          <note>
            Låt oss ändå enas om att det är oerhört viktigt att få till stånd
            en bra regionalpolitik för framtiden.
          </note>
          <note>
            Det är inte så kategoriskt, Ola Sundell, som att bara säga att
            de regionalpolitiska åtgärder som vidtagits inte har gett något
            resultat.
          </note>
          <note>
            Vad hade effekterna varit om man inte hade satt in åtgärder?
            Det gäller naturligtvis att utvärdera och se över helheten.
          </note>
          <note type="speaker">
            Anf. 362 OLA SUNDELL (m) replik:
          </note>
          <note>
            Herr talman! Det började med ett taktikresonemang från Sylvia
            Lindgren om att det inte var på detta sätt. Nu övergår Sylvia
            till att framhålla att landet hade sett helt annorlunda ut utan
            den regionala politik som har förts.
          </note>
          <note>
            Bakgrunden till att utredningen har kommit till stånd och till
            att landet ser ut som det gör är naturligtvis de sammantagna effekterna
            av politiken på alla politikområden. Många har upplevt regionalpolitiken
            så att den har varit inriktad på att kompensera och försöka sopa
            igen spåren av misstag inom andra politikområden beroende på bristande
            helhetssyn eller verklighetsförankring. Grunden för den regionalpolitiska
            utredningen är att skapa ett underlag och ge en ändrad inriktning
            och en legitimitet för detta politikområde. Gudarna ska veta att
            detta minsann är något som har saknats i vårt land.
          </note>
          <note type="speaker">
            Anf. 363 HARALD BERGSTRÖM (kd):
          </note>
          <note>
            Herr talman! Regionalpolitiken i vårt land står vid ett vägskäl.
            Den regionalpolitiska utredningen har på ett förtjänstfullt sätt
            belyst och analyserat de svårigheter det innebär att hela Sverige
            ska leva. Den har också visat att 1980- och 1990-talens regionalpolitik
            har nått vägs ände.
          </note>
          <note>
            Jag har just avslutat läsningen av förre talmannen
          </note>
          <note>
            Thage G Petersons bok Resan till Berg. Titeln syftar på resan
            till hans hembygd i hjärtat av Småland, i
          </note>
          <note>
            Kronobergs län. Jag känner den bygden väl, eftersom mina rötter,
            min hembygd och min bostadsort inte ligger mer än ett par mil
            från den bygd som Thage G
          </note>
          <note>
            Peterson skildrar. Han både minns sin ungdom där hemma och tänker
            framåt. Därmed blir hans bok ett inlägg i den pågående regionalpolitiska
            debatten just nu.
          </note>
          <note>
            Det är inte så lite märkligt att ta del av hans kritiska reflexioner
            till den förda politiken. Jag kan inte frigöra mig från tanken
            att det ändå är samme Thage
          </note>
          <note>
            G Peterson som nu - jag hade så när sagt äntligen -
          </note>
          <note>
            ser resultatet av sin egen politik. Han har varit verksam i s-regeringar
            sedan 1970-talet, inte minst som ansvarig minister för regionalpolitiken
            under sina sex år som industriminister 1982 till 1988.
          </note>
          <note>
            Nåväl, de schematiska förslag han i slutet av sin bok lägger
            fram liknar i mångt och mycket de som den regionalpolitiska utredningen
            för fram i sitt slutbetänkande.
          </note>
          <note>
            En grundförutsättning är bosättningen, att människor vill bo
            på landsbygden, i småorter eller i glesbygd. I dag går det knappast
            att bygga nytt inom dessa områden. Risken är för stor att man
            blir fast i bostaden med sina lån. För många blir ett sådant val
            det sista valet av bostad som man kan göra i livet.
          </note>
          <note>
            Detta leder till att kreditmarknadsförhållandena för att bygga
            och bo på landsbygden och i små tätorter måste genomlysas och
            förbättras.
          </note>
          <note>
            Likaledes måste strandskyddsreglerna mjukas upp för att möjliggöra
            sjönära bebyggelse. Vi vet nu att detta är det slags boende som
            många vill skaffa sig. Glesbygdsverket skriver om detta i sitt
            remissvar på Regionalpolitiska utredningens slutbetänkande.
          </note>
          <note>
            Man har identifierat en viss återflyttning till landsbygden och
            vilja att flytta till denna. Just strandskyddet spelar en roll
            för återflyttarna när det gäller var och hur man kan välja att
            bo.
          </note>
          <note>
            När nu motionerna om strandskyddet ska behandlas här i riksdagen
            under vintern är detta alltså en viktig fråga att ta på allvar.
          </note>
          <note>
            Herr talman! Människor måste få chansen att ta fatt i den egna
            situationen, att ta egna beslut. Det politiken kan stimulera till
            är att med de landsbygdsboendes medverkan skapa vad vi kristdemokrater
            kallar lokala nav på landsbygden och ute i kommunerna. Thage G
            Peterson kallar dem sockenorter och i ett läns- eller regionperspektiv
            regionala stödjepunkter.
          </note>
          <note>
            Kommunerna har ett stort ansvar i detta skeende, som mycket mer
            handlar om att locka till initiativ än om att besluta åt invånare.
            Det handlar också om att kommunerna måste på något sätt säkerställa
            en viss grund- eller minimiservice på dessa orter.
          </note>
          <note>
            Oerhört viktiga för landsbygd och glesbygd är vägar och kommunikationer.
            Det har Ola Sundell påpekat, och det vet vi allesammans. Finns
            det vägar kan både privatbilism och linjenät för bussar skapa
            en av de förutsättningar som krävs för en fungerande landsbygd.
            Dock måste kostnaden sänkas för det enda tillgängliga kommunikationsmedlet
            inom stora områden i vårt land, dvs. för den privata bilen.
          </note>
          <note>
            Jag ska inte orda mer om detta utan hänvisar i stället till kristdemokraternas
            regionalpolitiska kommittémotion N332, där vi utvecklar vår syn
            på en möjlig framtida regional politik.
          </note>
          <note>
            Herr talman! Regionalpolitiska utredningen tar i sitt förslag
            till regional stimulanspolitik upp några delmål, varav ett är
            stärkt företagsamhet och ett utvecklat entreprenörskap.
          </note>
          <note>
            Ja, vi måste ha ett näringsliv också på landsbygden och i glesbygden,
            ett näringsliv som kan fungera på sina egna villkor. Det är ju
            näringslivet som bl.a.
          </note>
          <note>
            ska ge oss de ekonomiska förutsättningarna för välfärd, som arbete,
            barnomsorg, sjukvård och pensioner.
          </note>
          <note>
            När vi talar om företag och företagande vill jag återknyta till
            debatten i kammaren före jul, den 14
          </note>
          <note>
            december förra året. Jag påminde då om att statsrådet
          </note>
          <note>
            Mona Sahlin vid ett ministerrådsmöte i Feira i Portugal i november
            1999 fick igenom en europeisk stadga för småföretagande. I denna
            stadga finns en del mycket långtgående förslag, och jag undrar
            nu vad det blivit av dem eller hur regeringen tänker implementera
            dem i lagar och förordningar i vårt land.
          </note>
          <note>
            I stadgan står t.ex.: "Småföretagen måste betraktas som de främsta
            pådrivarna till förnyelse, sysselsättning samt social och lokal
            delaktighet i Europa."
          </note>
          <note>
            Det heter dessutom: "Bästa möjliga klimat för småföretagande
            och entreprenörskap behöver därför skapas." Vidare: "För att driva
            på denna utveckling vill vi applådera framgångsrikt företagande,
            som förtjänar att belönas." Det är starka ord.
          </note>
          <note>
            När jag samtalar med småföretagare hemma i
          </note>
          <note>
            Kronoberg får jag dock inte den uppfattningen att de känner sig
            särskilt belönade. De drabbas t.ex. av en regel som innebär att
            vinsten i företaget läggs ovanpå det man har tagit ut som en rimlig
            lön och beskattas som intäkt. Om han i stället hade haft finansiell
            kraft nog att bilda aktiebolag hade vinsten i bolaget beskattats
            med 28 %.
          </note>
          <note>
            När, statsrådet Messing, kommer staten genom t.ex. skattelagstiftningen
            att "applådera framgångsrikt företagande, som förtjänar att belönas"
            i stället för att utforma den som en bestraffning?
          </note>
          <note>
            Ännu en fråga: Kommer statsrådet att lägga fram förslag om en
            utredning om riskkapitalförsörjning och kreditmarknad med speciell
            inriktning på att försöka finna lösningar på de tidigare i mitt
            anförande skisserade regionalpolitiska problemen för företagande
            och boende på landsbygden?
          </note>
          <note>
            Till sist: Sverige har i EU-kommissionen fått underkänt på beslutet
            att fortsätta med nedsättning av socialavgifterna för små företag
            i vissa trakter av norra delen av stödområde 1.
          </note>
          <note>
            Kristdemokraten Lennart Sacrédeus ställde i november i EU-parlamentet
            en muntlig fråga riktad till
          </note>
          <note>
            EU-kommissionen huruvida det finns något hinder som gör att EU-kommissionen
            kan komma till en annan slutsats än den Efta drog genom att godkänna
            reducerade arbetsgivaravgifter i de norska fjällregioner som gränsar
            till de ovan nämnda områdena i Sverige. Norge är medlem i EES
            och berörs därmed av denna form av etablerad regionalpolitik.
            EES godkände det norska systemet 1997.
          </note>
          <note>
            Kommissionens svar är i korthet att man kommer att undersöka
            hur man ska gå till väga för att säkerställa att bestämmelserna
            för statligt stöd tillämpas på samma sätt inom hela EES, dvs.
            Europeiska ekonomiska samarbetsområdet.
          </note>
          <note>
            Vad avser statsrådet Messing att företa sig i denna fråga? Kommissionens
            avsikt tycks vara att tvinga också Norge till underkastelse i
            denna för många småföretag i den berörda regionen uppe i norr
            så viktiga konkurrensfråga. Svaret från kommissionen tyder på
            det.
          </note>
          <note>
            Både frågan och svaret avgavs dessutom före EU-
          </note>
          <note>
            kommissionens beslut om förbudet för Sverige.
          </note>
          <note type="speaker">
            Anf. 364 ESKIL ERLANDSSON (c):
          </note>
          <note>
            Herr talman! Även jag vill först av allt välkomna statsrådet
            till den här debatten likaväl som till uppdraget som ansvarig
            minister för regionalpolitiken.
          </note>
          <note>
            Det är ett synnerligen viktigt uppdrag, inte minst därför att
            någonstans mellan 95 och 98 % av Sveriges yta i dag blöder eller
            i vart fall inte har en positiv utveckling. Det innebär att man
            tappar människor och därmed utvecklingskraft. Det är alltså ett
            viktigt engagemang som statsrådet har iklätt sig.
          </note>
          <note>
            Herr talman! Tron på människans förmåga som skapande varelse
            är en naturlig utgångspunkt för mig och för oss i Centerpartiet.
            Skapande och kreativitet är inte bara grunden för ekonomiskt välstånd
            utan även en förutsättning för att individer och regioner ska
            växa. Detta synsätt måste genomsyra samtliga politikområden för
            att få genomslag i vårt samhälle.
          </note>
          <note>
            Statens roll är enligt min och vår uppfattning att skapa och
            ansvara för de grundläggande förutsättningar som är nödvändiga
            för att kreativiteten och entreprenörskapet ska utvecklas.
          </note>
          <note>
            Vad är det då för saker jag talar om? Det finns många saker jag
            skulle kunna tala om. Jag ska emellertid begränsa mig till fem
            saker som jag tycker är synnerligen viktiga för att de förutsättningar
            som staten har ansvar för ska anses vara uppfyllda. Jag kommer
            att ta dem i ordning. Det är dock ingen rangordning. Samtliga
            är för mig lika viktiga.
          </note>
          <note>
            Det första som är viktigt är att kommunikationerna fungerar i
            alla delar i vårt land. Det må gälla allt från det vanliga vägnätet
            över flyg- och järnvägsnät till de digitala kommunikationer som
            i dag är nödvändiga för att människor ska leva och utveckla verksamheter
            i alla delar av vårt land. Så är inte fallet i dag. Vägnätet och
            det digitala nätet är inte utbyggt på ett sådant sätt att vi kan
            säga att alla delar av vårt land har förutsättningar för att utvecklas.
          </note>
          <note>
            Det andra är kunskapen och lärandet. Vi behöver ständigt få till
            oss ny kunskap för att vi ska utvecklas som människor. Utvecklas
            vi som människor så utvecklar vi också den verksamhet som vi är
            delaktiga i. Får vi inte ny kunskap snart sagt varenda dag så
            utvecklas vi inte som människor, och den verksamhet som vi representerar
            utvecklas inte heller utan står stilla och går därmed tillbaka.
            Vi måste alltså se till att kunskapen och lärandet kommer alla
            delar av vårt land till del.
          </note>
          <note>
            För det tredje står de areella näringarna för mycken företagsamhet
            och näringsverksamhet i alla delar av vårt land. Uttrycket areell
            näring säger i sig att den finns i alla delar i vårt land. Likväl
            ger den upphov till mycken service som alla människor som bor
            i området utöver dem som är näringsidkare har nytta av. Inom de
            areella näringarna måste man ha likvärdiga förutsättningar med
            konkurrenter och kolleger i omvärlden för att de ska kunna utvecklas
            på ett bra sätt i alla delar av vårt land.
          </note>
          <note>
            Det fjärde är välfärden. För att man ska leva ett bra liv måste
            man ha någon form av grundtrygghet.
          </note>
          <note>
            Det måste vara samhällets ansvar att se till att den grundtryggheten
            finns i alla delar av vårt land. Då talar jag inte bara om undervisning,
            sjukvård och liknande saker. Jag talar också om saker som att
            postoch telekommunikationen likväl som elströmmen ska komma varje
            dag, alla årets dagar, till alla delar av landet. Så är det inte
            i dag. Då finns inte förutsättningen för att utveckla alla delar
            av landet. Utvecklas man inte står man stilla eller går möjligen
            tillbaka.
          </note>
          <note>
            Det är också viktigt att vi är överens om att vi fortsatt ska
            ha ett skatteutjämningssystem som är grunden för att kommunerna
            ska kunna bibehålla den grundtrygghet som kommunerna står för
            och som för det mesta är den grundtrygghet som är närmast människorna.
          </note>
          <note>
            Det femte är kulturen. Man måste ha kul. Ska man framleva ett
            bra liv måste man få upplevelser. Man måste tycka att det är roligt
            att bo på en ort. Tycker man det så utvecklas man också, och den
            verksamhet man står för utvecklas likväl. Alltså måste samhället
            se till att de ofta ideella organisationer som finns får förutsättningar
            för att utveckla verksamhet som gör att människor tycker att det
            är spännande och kul att få sig till del de upplevelser som jag
            har talat om. Då utvecklas de som människor, och det samhälle
            de bor i utvecklas också likväl som den verksamhet som de representerar
            utvecklas.
          </note>
          <note>
            Herr talman! Så till en sak som jag uppmärksammade i dag på morgonen.
            Det har kommit ett TT-
          </note>
          <note>
            meddelande om att det finns förslag om att lägga om stödet och
            förutsättningarna för det allmänna vägnätet i vårt land. Enligt
            de pressmeddelanden och annat som jag har tagit del av föreslås
            det att en stor del av de allmänna vägarna skulle övergå till
            att bli enskilda vägar.
          </note>
          <note>
            Det innebär först och främst att staten fråndrar sig sitt ansvar
            för det allmänna vägnätet och lastar över det på kommuner. Det
            är för det mesta kommuner som redan är hårt utsatta och därtill
            redan i dag har ett bristfälligt vägnät. Förutom att de inte har
            ett bra vägnät får de alltså bära ökade kostnader.
          </note>
          <note>
            Jag skulle i den här debatten vara väldigt glad om statsrådet
            i sitt anförande kunde redan nu säga att hon avser att avfärda
            de propåer som tydligen är på väg att framföras från den av regeringen
            tillsatta utredningen i det här avseendet.
          </note>
          <note>
            Herr talman! Avslutningsvis förutsätter jag att den regionalpolitiska
            propositionen kommer vid den tid som är utsatt likväl som att
            den följs av den infrastrukturella propositionen. Jag vill i sammanhanget
            påtala att om det behövs hjälp för att genomföra de saker som
            är nödvändiga för att utveckla alla delar i vårt land är jag och
            Centerpartiet beredda att ställa upp i de delarna.
          </note>
          <note type="speaker">
            Anf. 365 YVONNE ÅNGSTRÖM (fp):
          </note>
          <note>
            Herr talman! Också jag vill givetvis säga välkommen till Ulrica
            Messing. Det ska bli ett spännande samarbete som jag ser fram
            emot.
          </note>
          <note>
            Det rapporteras ständigt hur bra det går för Sverige. Senast
            i gårdagens partiledardebatt framhöll statsministern att Sverige
            är ett land som alltfler tittar på, att vi har en framgångsrik
            välfärdspolitik. Ja, det må gälla stora delar av vårt land, men
            inte hela landet.
          </note>
          <note>
            Vi som bor i Norrlands inland vet att utvecklingen är negativ
            i många kommuner. Befolkningen minskar.
          </note>
          <note>
            Antalet äldre ökar. Det föds få barn. Och vi har brist på arbetskraft
            på många ställen, även om det också finns arbetslöshet.
          </note>
          <note>
            Många känner hopplöshet: Hur ska vi kunna vända den här nedåtgående
            spiralen? För min del är jag övertygad om att det går, men då
            måste det bli slut på konservativt tänkande. Vi måste våga tänka
            nytt, ha en vision om en bra framtid - annars finns det stor risk
            för att stora delar av vårt land förtvinar långsamt.
          </note>
          <note>
            Hur ska vi då tänka nytt? Jag tror att vi, trots att ett antal
            remissinstanser gjort tummen ned för Regionalpolitiska utredningens
            förslag att minska de selektiva bidragen, måste sluta att betrakta
            bidrag som det viktigaste för att överleva. Utredningen lade -
            som flera talare redan har sagt - fram sitt slutbetänkande i höstas.
            I stora delar var vi helt eniga. Vi lade ned väldigt mycket tid
            på att hitta en gemensam grund att stå på, och den grunden var
            bl.a. att vi vill försöka skapa förutsättningar för regional balans.
            Det skapar man inte i första hand genom en mängd selektiva bidrag
            utan genom att se till att hela landet har en bra infrastruktur,
            ett bra utbildningsutbud och rimlig tillgång till grundläggande
            service.
          </note>
          <note>
            Inte minst socialdemokraterna i utredningen stod bakom de tankegångarna.
            Därför blev jag minst sagt häpen när jag i gårdagens Västerbottens-Kuriren
            kunde läsa rubriken "Krafttag för regionalpolitiken -
          </note>
          <note>
            Landshövdingarna i norr hjälper regeringen med egen utredning".
            Flera av dessa är socialdemokrater, eller i varje fall f.d. Norrlands
            landshövdingar är missnöjda med utredningens förslag och kommer
            att lägga fram egna konkreta förslag för att komplettera utredningen.
          </note>
          <note>
            Det får de naturligtvis gärna göra, men jag hoppas att slutresultatet
            inte blir att regeringen känner sådan rädsla för förändringar
            att propositionen blir inriktad på att behålla bidragsfloran.
          </note>
          <note>
            Vi ska naturligtvis fördela resurserna så rättvist som möjligt
            över landet, men jag tror inte att bidrag är rätt modell. Utredningen
            var överens om att vi ska ha nationell solidaritet, men det är
            självfallet så att vi aldrig kan uppnå hundraprocentig likformighet.
          </note>
          <note>
            En fråga som diskuterats mycket är någon form av kompensation
            till kommuner som producerar vattenkraft. Vi hittade ingen lösning
            i utredningen, men det finns fortfarande starka krafter som arbetar
            för en särskild utredning om den frågan. Vi får väl se var det
            leder.
          </note>
          <note>
            I gårdagens debatt nämnde Göran Persson också att regeringen
            till hösten ska lägga fram en infrastrukturproposition. Det har
            flera talare tidigare nämnt. Det har också sagts att det sannerligen
            är på tiden. I den regionalpolitiska utredningen har vi, precis
            som Ola Sundell och flera andra har sagt, understrukit bl.a. vägarnas
            betydelse för att hela landet ska fungera. Jag har t.o.m. reserverat
            mig för att utredningen skulle föreslå "att det snarast upprättas
            en tioårsplan för väginvesteringar. Målsättningen för denna ska
            vara att samtliga allmänna vägar i hela landet ska hållas öppna
            och farbara under alla delar av året." Det låter enkelt, men många
            av oss vet att många och långa vägsträckor är totalt oframkomliga
          </note>
          <note>
            - framför allt i tjällossningen. Vi kan alltså konstatera att
            behoven är stora.
          </note>
          <note>
            En infrastrukturproposition är alltså verkligt välkommen. Men
            jag tycker att regeringen skulle utnyttja tillfället att vara
            lite innovativ. Det är samma departement som ska lägga fram en
            proposition om regionalpolitiken. Varför inte slå ihop det hela
            till en enda proposition med förslag på flera av de områden som
            behöver åtgärdas för att vi ska få ett land i regional balans?
            Jag tittar på statsrådet och ser att det kanske är något sådant
            ni tänker på. Vi får väl höra senare i anförandet.
          </note>
          <note>
            Jag tycker att helhetssynen är bland det viktigaste vi har, så
            att det inte blir lapptäckespolitik. Som jag tidigare nämnt är
            befolkningsutvecklingen oroande.
          </note>
          <note>
            Om inget drastiskt görs kommer vi fyrtiotalister förmodligen
            inte att ha någon som kan ge oss vård när den dagen kommer då
            vi inte längre kan ta hand om oss själva. Att påverka födelsetalen
            tar lång tid, även om vi skulle införa världens bästa familjepolitik.
            Det som kan ge en ökning ganska snabbt är att tillåta och bejaka
            en ökad inflyttning, kanske i första hand från
          </note>
          <note>
            Östeuropa. Många kommuner och landsting har börjat arbeta så
            smått i den riktningen, och jag vädjar till regeringen att bidra
            till att underlätta och stimulera sådan inflyttning.
          </note>
          <note>
            I en diskussion om ett land i regional balans är det otroligt
            viktigt att understryka att det inte enbart är glesbygden som
            har problem. Jag som bor på landsbygden har många och stora fördelar
            jämfört med dem som bor i förorternas täta höghusbebyggelse. Jag
            har tillgång till skog och mark och skidspår utanför knuten. Jag
            kan ta mig fram utan att trängas. Mitt hus har ett ganska lågt
            taxeringsvärde. Men bilresorna blir långa och dyra. Jag har ingen
            teater inom någorlunda räckhåll och inte heller någon symfoniorkester.
            Apropå kultur, som Eskil Erlandsson var inne på, hörde jag häromåret
            en man säga att han aldrig i livet skulle kunna tänka sig att
            bo där det inte fanns minst två symfoniorkestrar. Prioriteringarna
            är olika.
          </note>
          <note>
            Den som i stället bor i eller runt storstaden har nära till det
            mesta i kilometer räknat. Men ofta är det väldigt trångt på vägar
            och i tunnelbana. Det är ont om bostäder till rimligt pris, fastighetsskatten
            är dyr osv.
          </note>
          <note>
            Sammantaget kan vi konstatera att det mesta, både det som är
            bra och dåligt, är ganska ojämnt fördelat.
          </note>
          <note>
            Vi kommer aldrig att få ett land där allt är lika överallt, men
            vår uppgift som företrädare för folket måste vara att göra det
            möjligt för varje människa att följa parollen i Folkpartiets regionala
            handlingsprogram, nämligen: Bo där du vill!
          </note>
          <note type="speaker">
            Anf. 366 INGEGERD SAARINEN (mp):
          </note>
          <note>
            Herr talman! Jag vill prata om avstånden, om miljön och om gemenskapen.
            För människorna handlar det om avstånden till studieorterna, de
            många jobben, kultur, service och händelser. För företagen handlar
            det om avstånd till marknaden, långa dyra resor. De flesta av
            oss skulle gärna sänka arbetsgivaravgifterna i stödområdet för
            att kompensera de långa avstånden, men vi lär inte få göra det
            på grund av
          </note>
          <note>
            EU-medlemskapet. Då spelar det ingen roll att de svenska arbetsgivaravgifterna
            är skyhöga jämfört med andra europeiska länders. Vi får ändå inte
            sänka dem i stödområdet. Det är trist, men det ser ut att bli
            resultatet av alla förhandlingar med EU. Kanske tycker de andra
            EU-länderna att vår billiga energi är kompensation nog till företagen.
          </note>
          <note>
            Desto viktigare blir det då att kommunikationerna fungerar väl.
            Där har vi bl.a. frågan om tredje generationens mobiltelefoni.
            Se till att UMTS verkligen når ut. Se till att företagen inte
            tar russinen ur kakan utan att de bygger ut i hela Sverige. Och
            se till att de bygger ut i glesbygden först. Men värna om elallergikerna!
            Ha med deras bekymmer när planer görs.
          </note>
          <note>
            Använd försiktighetsprincipen.
          </note>
          <note>
            Tågtrafiken är också viktig. Botniabanan får inte stanna i Umeå.
            Då kommer hela Norrland ovanför
          </note>
          <note>
            Umeå i bakvatten. Börja planera Norrbotniabanan snarast. Och,
            Ola Sundell, Miljöpartiet anser att grusvägarna ska vara farbara
            hela året.
          </note>
          <note>
            Utflyttningen har i huvudsak varit ungdomars flytt till utbildningsorter.
            De har sedan i många fall inte återvänt. Det förklarar också den
            lägre utbildningsnivån i glesbygden. De som inte for iväg till
            högskolor och universitet bildade familj på hemorten. De utbildade
            bildade familj på utbildningsorten eller någon annan större ort.
            Födelseunderskottet på landsbygden härrör också från detta. Duktiga
            ungdomar är landsbygdens största och kostsammaste bidrag till
            storstäderna.
          </note>
          <note>
            Hur locka tillbaka utbildade ungdomar till landsbygden? Lite
            olika morötter behövs. En gradvis avskrivning av studiemedlen
            kan vara ett sätt. Men ett annat och säkert viktigare är naturligtvis
            att det finns en spännande miljö att återvända till. Det som utgör
            styrkan i ett samhälle kan vara en svaghet i ett annat.
          </note>
          <note>
            Många bruksorter har svårt att ta sig ur den sedan lång tid uppbyggda
            starka inre sammanhållning som utgår från att alla vet sin plats.
            Det sociala kapitalet och humankapitalet utgör ett hinder för
            förnyelse och omvandling.
          </note>
          <note>
            Friktion - olika människor med olika erfarenheter och intressen
            - sätter fart på en bygd. Locka invandrare till mindre orter och
            glesbygd. De behövs där. De kan bidra med influenser och ett mer
            spännande kultur- och entreprenörsklimat.
          </note>
          <note>
            Homosexuella orkar oftast inte bo kvar eller vara öppna om sin
            läggning på landsbygden. Jag och flera andra har motionerat om
            att orsakerna till detta ska kartläggas men det tycks tyvärr inte
            ligga inom Glesbygdsverkets område. Det är viktigt att inte alla
            som är lite annorlunda försvinner, för då försvinner så småningom
            dynamiken i samhället.
          </note>
          <note>
            När det blir goda cirklar kan det sociala kapitalet på en ort
            ge styrka och det som alla nu talar om: nätverksekonomi.
          </note>
          <note>
            I nätverksekonomin är samarbetskraft viktigare än konkurrenskraft.
            Samtidigt som verksamheter blir mer globala, tycks de också bli
            mer lokala. Global överblick måste kombineras med lokal inblick.
          </note>
          <note>
            Här tror jag vi måste ändra perspektivet något.
          </note>
          <note>
            Bortsett från den inflyttning som sker till studieorter och arbete
            för ungdomar så sker den största inflyttningen nu till tätortsnära
            landsbygd. Människor blir alltmer avståndsoberoende och söker
            sig till en boendemiljö snarare än till ett jobb. Den kvalitet
            ett område har ger utslag i fler inflyttare. Orörd och ren natur,
            en tyst miljö, kommer att bli alltmer lockande för dem som har
            möjlighet att välja. Spännande kulturell miljö och social delaktighet
            kommer också att få alltmer betydelse vid val av bostadsort.
          </note>
          <note>
            En god service har också betydelse för ett områdes attraktivitet.
            Vi måste fundera på vad vi menar med lägsta acceptabel samhällsservice.
            Vi måste också fokusera på möjligheterna, se de goda exemplen
            och göra något åt uppgivenheten.
          </note>
          <note>
            En god social miljö är där medborgarna bryr sig om sin närmiljö
            och är aktiva för att förbättra den.
          </note>
          <note>
            När samhället styr, ställer, bestämmer och utför skapas inte
            engagemang hos medborgarna.
          </note>
          <note>
            I stället för att varje år kolla hur det förhåller sig med budgeten
            och informera en by i taget om att skolan nu läggs ned och att
            vårdcentralen läggs ned måste problemet ut till berörda tidigare.
            Man måste ge berörda rådrum och möjlighet att delta i kommunens
            planering och ge möjlighet till lokala initiativ.
          </note>
          <note>
            Man måste väcka den sociala ekonomin.
          </note>
          <note>
            I detta är också folkbildningen central, inte bara högskolor
            som förvisso är jätteviktiga utan även folkhögskolor och studieförbund
            som kan hjälpa till med kunskaper som behövs i den sociala ekonomin.
            Det är viktigt att detta arbete kommer i gång ordentligt medan
            vi fortfarande har tillgång till strukturfondernas externa delfinansiering.
            Vi ska inte som en ESO-
          </note>
          <note>
            rapport uttryckte det nyligen snubbla in i framtiden.
          </note>
          <note>
            Det är synd att den regionalpolitiska utredningen behandlade
            frågan om vattenkraftens kompensation så lättvindigt. Det är en
            ansenlig vattenkraftsproduktion som finns i de sju skogslänen.
            Drygt 90 % av elproduktionen kommer från skogslänen. I Norge har
          </note>
          <note>
            Stortinget slagit fast att vattenkraften är en nationell resurs
            med stark lokal tillhörighet. Där råder det enighet över alla
            partigränser om att vattenkraftskommunerna har rätt till återbäring.
            Jag anser att man bör se denna återbäring som en kompensation
            för de skador och det intrång i naturen som kommunerna åsamkats.
            Kommunerna har historiskt haft nytta av vattenkraftsutbyggnaden.
            Det är sant. Men nu alstrar vattenkraften mycket få jobb. Den
            alstrar däremot en massa infrastrukturella kostnader, och kommunerna
            har väldigt svårt att upphöra att underhålla detta.
          </note>
          <note>
            Dessutom hindras kommunerna i utvecklingen av ett antal näringsgrenar
            som turism, skogsbruk, renskötsel, jakt och fiske. Det handlar
            också om en fattigare miljö för kommuninvånarna och naturligtvis
            om mindre attraktionskraft för inflyttade och återflyttade.
          </note>
          <note>
            Det som vattenkraftskommunerna har förlorat kommer att betinga
            ett allt högre värde i framtiden, och en kompensation är rimlig.
          </note>
          <note>
            För övrigt anser jag, herr talman och fru minister, att laxfisket
            ska reserveras för älvarna. Yrkesfiskarnas laxfiske i Östersjön
            innebär ett enormt samhällsekonomiskt slöseri, eftersom laxen
            skulle generera oerhört mera i älvdalarna. Dessutom skulle man
            då kunna rädda vildlaxen från utrotning.
          </note>
          <note type="speaker">
            Anf. 367 OLA SUNDELL (m) replik:
          </note>
          <note>
            Herr talman! Grusvägarna beskyddas av Ingegerd
          </note>
          <note>
            Saarinen. Hur är det med de belagda vägarna?
          </note>
          <note>
            Min andra fråga gäller längden på lastbilarna. Vi vet att Vänsterpartiet
            driver frågan om att förkorta lastbilarna från 25 till 18 meter.
            Delar Miljöpartiet den uppfattningen?
          </note>
          <note>
            Den tredje frågan gäller drivmedelsskatterna. Vi hade en diskussion
            här före jul. Då delade Ingegerd
          </note>
          <note>
            Saarinen min uppfattning om att drivmedelsskatterna var för höga.
            Min fråga till Ingegerd Saarinen nu är mer konkret: Är dagens
            nivå på bensinpriset en rimlig nivå?
          </note>
          <note type="speaker">
            Anf. 368 INGEGERD SAARINEN (mp) replik:
          </note>
          <note>
            Herr talman! Ja, Miljöpartiet värnar om småvägar, även belagda
            småvägar, landsortsvägar.
          </note>
          <note>
            Beträffande den andra frågan om lastbilarnas längd kommer jag
            inte ihåg vilket ställningstagande som vi har gjort i den frågan.
            Men det kan vi tala om privat sedan.
          </note>
          <note>
            När det gäller bensinpriset är jag förvånad över att
          </note>
          <note>
            Ola Sundell uppfattade mig på det sättet. Naturligtvis tycker
            jag att drivmelspriserna ska höjas. Det står i vårt partiprogram.
            Någonting annat har jag verkligen inte sagt. Det kanske var svaret
            på frågan.
          </note>
          <note type="speaker">
            Anf. 369 OLA SUNDELL (m) replik:
          </note>
          <note>
            Herr talman! Min fråga vid det förra tillfället handlade om sambandet
            mellan höga bensinpriser och satsningar på vägar. Jag uttryckte
            då min undran över om Miljöpartiet kanske inte hade någon större
            lust att vara med och satsa på vägnätet när man vill ha bort bilismen,
            vill ha bort bilarna och föra över allt till järnväg. Det är ju
            rimligt när man vill ha ett jättehögt bensinpris som partiledningen
            för Miljöpartiet har gett uttryck för. Det var mot bakgrund av
            det icke logiska sambandet som jag ställde frågan. Det är därför
            som frågan nu måste återkomma. Hur kan man tänka sig att satsa
            pengar på vägar om man inte vill ha bilar på vägarna? Det tycker
            jag är att kasta pengar i papperskorgen.
          </note>
          <note type="speaker">
            Anf. 370 INGEGERD SAARINEN (mp) replik:
          </note>
          <note>
            Herr talman! Det är på det sättet, Ola Sundell, att vi inte lär
            klara oss helt utan bilism. Det finns faktiskt stora områden i
            vårt land där det inte finns något annat sätt att ta sig fram.
            Miljöpartiet vill inte avskaffa bilismen. Däremot vill vi inte
            bygga ut motorvägar.
          </note>
          <note>
            Det är motorvägar som vi vill spara in på till förmån för t.ex.
            landsortsvägar, vägar i glesbygden och andra typer av vägar. Vi
            tycker att motorvägar i huvudsak alstrar en större och snabbare
            biltrafik. Och det kan inte vara i samhällets intresse att göra
            det.
          </note>
          <note>
            Vi anser att bensinpriset ska höjas. Vi har ju en överenskommelse
            med regeringen om att vi ska skatteväxla 30 miljarder på tio år.
            Det innebär en höjning av bensinskatten med 1:50 på tio år. Jag
            tror att de flesta som tänker efter tycker att det är en ganska
            liten höjning om man jämför med de faror som vi utsätter oss själva
            och vårt samhälle för om vi ingenting gör.
          </note>
          <note>
            Anf. 371 Statsrådet ULRICA MES-
          </note>
          <note>
            SING (s):
          </note>
          <note>
            Herr talman! Jag vill först tacka för detta tillfälle att få
            diskutera regionalpolitik. Jag vill också tacka för de varma hälsningarna
            från flera av ledamöterna före mig.
          </note>
          <note>
            Det är få politikområden som berör människor så mycket som just
            regionalpolitiken. Regionalpolitiken handlar om grundläggande
            värderingar, om vår självbild och vår hembygd och om vilka vi
            jämför oss med. Men den handlar också om mycket konkreta frågor
            som ekonomi, tillgång till service och om hur kommunikationerna
            fungerar i olika delar av landet.
          </note>
          <note>
            Trots att det går bra för Sverige i dag, så finns det ändå bekymmer
            och problem, framför allt i landets minsta kommuner. Det går inte
            bra för alla, och det går inte bra överallt. Vårt samhälle bygger
            på att man lokalt ska ta ansvar för vården, för skolan och för
            omsorgen. Det största problemet för många kommuner i dag är därför
            den negativa befolkningsutvecklingen. Då befolkningen minskar
            klarar kommunerna inte av att upprätthålla en kommunal verksamhet
            och en service på en nivå som människor förväntar sig.
          </note>
          <note>
            Samtidigt vet vi att befolkningsutvecklingen inte låter sig styras
            hur som helst genom politiska beslut. Det visar bl.a. den regionalpolitiska
            utredningen som lade fram sitt slutbetänkande i höstas.
          </note>
          <note>
            Jag tycker att utredningen har gjort ett bra arbete, framför
            allt genom att den har gjort ett omfattande kartläggningsarbete
            av hur verkligheten ser ut, hur flyttströmmarna ser ut, vilka
            det är som flyttar och varför människor väljer att flytta, osv.
            Utredningen konstaterar att de flesta som flyttar gör det frivilligt.
          </note>
          <note>
            De flyttar inte för att de måste utan därför att de vill.
          </note>
          <note>
            Tvärtemot vad man kan tro så är det få arbetslösa som flyttar
            för att få ett jobb. I stället visar det sig att de som flyttar
            kanske redan hade ett jobb eller att de som är arbetslösa flyttar
            från arbetslöshet till arbetslöshet.
          </note>
          <note>
            Både de som flyttar och de som stannar är oftast nöjda med förhållandena
            på sin bostadsort.
          </note>
          <note>
            Utredningen stack ut näsan ordentligt och föreslog att hela dagens
            regionalpolitik ska avskaffas. Riktigt så enkelt är det inte,
            men många av förslagen är tänkvärda. Inriktningen på regionalpolitiken
            tycker jag att utredningen lyckats formulera väl, nämligen att
            varje region ska utvecklas efter egna förutsättningar och att
            alla ska ha goda förutsättningar för företagsamhet, för arbete
            och välfärd oavsett nuvarande och framtida befolkningsstruktur.
          </note>
          <note>
            Det är vackra ord, men vi måste fortsätta resonemanget och fråga
            oss vad det innebär och kanske framför allt vad det inte innebär.
            Vad är egentligen regionalpolitik? Vad är skillnaden mellan en
            regional politik och en nationell politik?
          </note>
          <note>
            En fråga som ofta kommer upp i den regionalpolitiska debatten
            i dag som många andra gånger är kvaliteten på våra vägar. Vi behöver
            bättre vägar i stora delar av Sverige, men de problem som finns
            i många av våra kommuner och län kommer inte att minska bara för
            att vägarna blir bättre. Självklart ska hela landet ha en fungerande
            infrastruktur, men för mig handlar det mera om trafiksäkerhet
            och om de allmänna levnadsförhållandena än om regionalpolitik.
          </note>
          <note>
            Satsningar på nya vägar och järnvägar löser inte på egen hand
            de regionalpolitiska problemen.
          </note>
          <note>
            Infrastrukturen i vårt land är en nationell politik.
          </note>
          <note>
            Den handlar om att ge alla regioner och kommuner en möjlighet
            att växa och utvecklas. Den handlar om att korta avstånd, om att
            öka närområdet, om att kunna utföra även de mest tekniskt inriktade
            jobben i alla delar av vårt land.
          </note>
          <note>
            Infrastrukturen handlar om både vägar och järnvägar men också
            om telekommunikationer och bredband. Den nationella infrastrukturen
            är viktig för att hela landet ska kunna vara med och bidra till
            tillväxten.
          </note>
          <note>
            En annan sådan viktig fråga är utbildningen. Den medvetna och
            omfattande satsning som regeringen har gjort på utbildning under
            de senaste åren, alltifrån
          </note>
          <note>
            Kunskapslyftet till högskolor och universitet, ger inte bara
            enskilda personer utan hela regioner nya förutsättningar att växa.
            De högskolor och universitet som finns i vårt land stimulerar
            både människor och företag till utveckling. Här föds idéer, här
            knyts samarbete och här startas nya företag som växer och som
            utvecklar regionerna.
          </note>
          <note>
            De kritiker som menar att utbildningen devalveras då högskolorna
            växer över hela landet har inte insett vad det är för krafter
            som skapar förutsättningar för regional tillväxt. Både infrastrukturen
            och utbildningspolitiken är exempel på politikområden som inte
            är regionalpolitik men som är områden som ger förutsättningar
            för att hela landets alla regioner ska kunna utvecklas.
          </note>
          <note>
            Herr talman! Det går bättre för Sverige i dag än vad det gjorde
            för bara fem sex år sedan. Vi har en tillväxt, och vi har större
            möjligheter att driva en offensiv politik för ökad rättvisa både
            för enskilda människor och för kommuner. Men skillnaderna i utvecklingen
            är stora både mellan regioner och inom regioner. Inte minst finns
            det stora skillnader mellan stad och land. Många av våra större
            städer har en positiv befolkningsökning och ett växande näringsliv.
          </note>
          <note>
            Vi ser att det också skapar problem. Man har redan i dag stora
            problem att få i gång bostadsbyggandet och problem med en trafik
            som inte får plats på vägarna.
          </note>
          <note>
            Många områden i våra största städer har sociala problem och en
            stor segregation.
          </note>
          <note>
            Det är viktigt att se vårt lands olika möjligheter men också
            olika problem. Vi ska inte ha en debatt där olika delar av landet
            ställs mot varandra. Regionalpolitiken får inte bli en politik
            för omfördelning från storstäderna. Storstadspolitiken får inte
            upplevas som en politik som ger storstäderna fördelar. Vi måste
            kunna försvara regionalpolitiken både när vi träffar infödda stockholmare
            och när vi kommer till Härnösand eller Vilhelmina. Just därför
            är det viktigt att regionalpolitiken inriktas på att skapa förutsättningar
            för tillväxt i hela landet, inte bara upplevs som ett bidragssystem
            som håller förlustverksamheter under armarna.
          </note>
          <note>
            Regionalpolitiken måste handla om att säkerställa tillväxten
            i hela landet. Alla regioner måste vara starka nog för att kunna
            bidra till ökad rättvisa och ökad tillväxt i Sverige. Då behövs
            både den nationella politiken och riktade satsningar som kan förstärka
            de möjligheter som varje region har.
          </note>
          <note type="speaker">
            Anf. 372 LENNART KLOCKARE (s) replik:
          </note>
          <note>
            Herr talman! Jag är glad att statsrådet säger att man ska ge
            möjligheter för alla regioner att växa. Det värmer ju självklart
            väldigt gott. Vi har en bra tillväxt i Sverige, men det växer
            inte lika fort på alla håll i landet. Även om arbetslösheten minskar
            i Norrbotten går det inte lika fort som i de centrala delarna
            av landet.
          </note>
          <note>
            Med statsrådets positiva inslag i sitt anförande tycker jag mig
            kunna se fördelar med att lyfta fram
          </note>
          <note>
            Haparandabanan, som ska byggas mellan Kalix och
          </note>
          <note>
            Haparanda och som utan tvekan skulle bidra till att öka tillväxten
            i de områden i Norrbotten där arbetslösheten är bland de högsta.
            Dessutom skulle vi få full effekt av de transporter som vi ska
            kunna genomföras med den nya Haparandabanan, även innan Botniabanan
            är färdigutbyggd.
          </note>
          <note>
            Jag hoppas naturligtvis att statsrådet tar med sig dessa uppgifter
            och driver dem i regeringen så att vi kan nå ett bra mål med vår
            infrastruktur i Norrbotten.
          </note>
          <note>
            Det hoppas jag att statsrådet också har förståelse för.
          </note>
          <note>
            Anf. 373 Statsrådet ULRICA MESSING (s)
          </note>
          <note>
            replik:
          </note>
          <note>
            Herr talman! Jag har förståelse för det, och det är ingen tvekan
            om att infrastrukturen är en av de avgörande förutsättningarna
            för att alla regioner i vårt land ska kunna utvecklas, inte minst
            möjligheter för företag att komma närmare sina kunder och expandera.
          </note>
          <note>
            Som ni säkert har hört tidigare är den infrastrukturproposition
            som regeringen arbetar med aviserad till hösten. Jag utgår från
            att Lennart Klockare vid något tillfälle har möjlighet att tala
            kanske om Haparandabanan med Björn Rosengren som är ansvarig för
            den frågan. Men jag delar Lennart Klockares principiella uppfattning
            om att infrastrukturen är en förutsättning för den regionala utvecklingen.
          </note>
          <note type="speaker">
            Anf. 374 LENNART KLOCKARE (s) replik:
          </note>
          <note>
            Herr talman! Tack för det positiva beskedet. Det gläder mig naturligtvis
            mycket att statsrådet har en så positiv inställning i den här
            frågan. Det är klart att jag kommer att arbeta med frågan också
            med näringsminister Björn Rosengren. Men jag utgår från att, som
            statsrådet säger, hon har förståelse och att vi kanske kan få
            ett stöd. Men jag hade inte förväntat mig att hon skulle lova
            att det skulle bli mer, men jag tolkar det på mitt sätt och tolkar
            det väldigt positivt.
          </note>
          <note type="speaker">
            Anf. 375 JOHNNY GYLLING (kd) replik:
          </note>
          <note>
            Herr talman! Jag är glad att mitt hemlän Blekinge inte längre
            betecknas som ett krislän. Blekinge växer, och det är glädjande.
          </note>
          <note>
            Statsrådet Messing talade om infrastrukturen, och jag tänker
            senare i kväll i mitt anförande tala om infrastruktur i sydöstra
            Sverige. Statsrådet sade att det handlar om en nationell politik
            som behövs och att det ska ges möjlighet för regionerna att växa.
            Då vill jag föra in en aspekt och en fråga här. Sverige arbetar
            för att EU ska utvidgas. Polen och de baltiska staterna vill komma
            med i EU och Sverige driver denna fråga.
          </note>
          <note>
            Då undrar jag. Om vi nu vill detta och ökar handeln och utbytet
            med dessa länder, får det inte konsekvenser för de regioner som
            ligger nära de här länderna -
          </note>
          <note>
            Blekinge, Småland etc. - när det gäller att bygga ut infrastrukturen?
          </note>
          <note>
            Anf. 376 Statsrådet ULRICA MESSING (s)
          </note>
          <note>
            replik:
          </note>
          <note>
            Herr talman! Jag tror inte att det bara är utvidgningen i EU
            som får konsekvenser för vårt land och för olika regioner i vårt
            land.
          </note>
          <note>
            Vi är redan aktiva medlemmar i EU. Men det är också ett faktum
            att världen på många olika sätt har blivit mindre. Avstånden har
            krympt och tekniken har vuxit. Vi vet mer om olika människor och
            om olika länder i dag än vad vi gjorde tidigare. Och det betyder
            att vår hemmamarknad har ökat. Den utvecklingen är oerhört positiv.
            Det är ett samarbete mellan människor, mellan föreningar, mellan
            företag och mellan regioner på ett mycket naturligare sätt i dag
            än någonsin tidigare. Och det är klart att ett utökat regionalt
            samarbete också kommer att påverka de prioriteringar vi gör i
            framtiden.
          </note>
          <note type="speaker">
            Anf. 377 JOHNNY GYLLING (kd) replik:
          </note>
          <note>
            Herr talman! Det som statsrådet har sagt har jag förståelse för.
            Men i Blekinge känner vi påtagligt att det redan i dag finns mycket
            handel och kontakter med länderna på andra sidan Östersjön.
          </note>
          <note>
            När jag talar med företagare, fackliga organisationer, högskolan
            och kommunföreträdare är det oftast en sak som de fokuserar på,
            nämligen infrastrukturen.
          </note>
          <note>
            Vi har en Europaväg där man på vissa ställen bara får köra i
            30 kilometer i timmen. Vi har en järnväg som behöver rustas upp,
            två stycken närmare bestämt.
          </note>
          <note>
            Min slutliga fråga blir då om inte ministern är beredd att väga
            in sådana saker i regeringens kommande arbete med infrastruktur
            och regionala frågor.
          </note>
          <note>
            Anf. 378 Statsrådet ULRICA MESSING (s)
          </note>
          <note>
            replik:
          </note>
          <note>
            Herr talman! Infrastrukturpropositionen som vi presenterar i
            höst kommer att ha ett nationellt perspektiv. Jag vill också understryka
            det som jag sade i inledningen av mitt tal, att infrastrukturen
            är viktig för att alla regioner ska kunna utvecklas och växa.
          </note>
          <note>
            Och då menar jag alla regioner. Men det betyder inte att alla
            regioner just i dag behöver hjälp med samma sak. Det kan skilja
            sig åt lite grann. Men att stötta den utveckling som vi ser med
            ökad handel och ökat samarbete också gentemot andra länder är
            viktigt. Det som vi kanske skulle kunna uppmana flera att fundera
            på är hur vi kan öka samarbetet på politisk väg för att hjälpa
            dessa länder att utveckla sin demokrati, så att deras välfärd
            kan skapas lite snabbare och lite bättre.
          </note>
          <note type="speaker">
            Anf. 379 KENNETH JOHANSSON (c) replik:
          </note>
          <note>
            Herr talman! Jag tycker att det var en bra problem- och målbeskrivning
            som statsrådet Ulrica Messing gav. Men jag saknar naturligtvis
            de konkreta åtgärderna. Jag tror att det är viktigt att vi går
            från ord till handling, och det brådskar.
          </note>
          <note>
            Jag ska begränsa mig till ett område som jag saknade i statsrådet
            Messings anförande, nämligen betydelsen av att stärka och utveckla
            den sociala ekonomin. Jag tror att alltfler människor försöker
            täcka sina behov genom att hitta gemensamma samarbetsformer för
            att klara dessa. Inte minst på landsbygden kan den sociala ekonomin
            spela stor roll på den lokala arbetsmarknaden.
          </note>
          <note>
            Min fråga är: Hur ser statsrådet Messing på den sociala ekonomins
            betydelse?
          </note>
          <note>
            Anf. 380 Statsrådet ULRICA MESSING (s)
          </note>
          <note>
            replik:
          </note>
          <note>
            Herr talman! Att organisera verksamheter inom det som vi brukar
            kalla för den sociala ekonomin är ju ofta på landsbygd och glesbygd
            ett gammalt sätt att få ett arbete utfört eller en service gjord
            som inte blir gjort på kommersiell väg. Det är ett oerhört bra
            sätt att organisera sig. Jag tycker att det är ett bra komplement
            till andra sätt att bedriva verksamheten. Det betyder inte att
            den sociala ekonomin kan ersätta den service som en kommun ska
            svara för gentemot sina medborgare, men den kan komplettera den.
          </note>
          <note>
            Genom den sociala ekonomin får man ju inte bara ett arbete utfört
            eller en service gjord, utan den skapar ju också ett mervärde
            i samhället genom demokratiskt arbete, en demokratisk fostran
            och en vilja att vara aktiv som medborgare. Det välkomnar jag
            också i fortsättningen på landsbygden, men också i våra stora
            städer. Där tror jag att just den sociala ekonomin skulle kunna
            betyda oerhört mycket genom att bygga broar mellan olika etniska
            grupper.
          </note>
          <note type="speaker">
            Anf. 381 KENNETH JOHANSSON (c) replik:
          </note>
          <note>
            Herr talman! Jag tycker att det var en bra kommentar. Jag har
            samma uppfattning som statsrådet
          </note>
          <note>
            Messing, att det gäller att stärka och utveckla den sociala ekonomin.
          </note>
          <note>
            Bekymret tycker jag är att det händer för lite och går för sakta.
            Jag uppmanar statsrådet att sätta full fart med att jobba på i
            den delen.
          </note>
          <note>
            Jag tror att det handlar om att se över förutsättningarna för
            ekonomiska föreningsformer, finansieringsformer, skattelagstiftning.
            Det handlar om att ha strategier inom den offentliga sektorn.
            Jag tror också att det handlar om att förbättra kunskaperna om
            den kooperativa företagsformen.
          </note>
          <note>
            Jag uppmanar statsrådet Messing att sätta fart i den här delen
            så att vi får gå från ord till handling.
          </note>
          <note>
            Anf. 382 Statsrådet ULRICA MESSING (s)
          </note>
          <note>
            replik:
          </note>
          <note>
            Herr talman! Jag tror att vi just nu har ett gyllene tillfälle
            att faktiskt sätta fart, som Kenneth Johansson säger. I juni ska
            ju Sverige stå värd för den sjunde europeiska konferensen om social
            ekonomi. Det blir en stor konferens med över tusen deltagare från
            hela
          </note>
          <note>
            Europa. Inför denna europeiska konferens anordnar vi regionala
            konferenser runtom i hela Sverige. Det är konferenser som ger
            tillfälle för den sociala ekonomin i vårt land att visa upp sig,
            att utbyta erfarenheter och att sprida goda exempel. Så min förhoppning
            är att konferensen inte bara blir en rolig happening just då,
            utan att den också ger ringar på vattnet efter konferensen.
          </note>
          <note>
            Jag kan också berätta att vi på ministernivå inom
          </note>
          <note>
            EU nu arbetar med ett direktiv som vi hoppas ska gå igenom. Det
            skapar möjligheter att ha europeiska kooperativ, alltså kooperativ
            mellan olika länder.
          </note>
          <note type="speaker">
            Anf. 383 PER-RICHARD MOLÉN (m) replik:
          </note>
          <note>
            Herr talman! Jag kan läsa i Västerbottens Folkblad att Ulrica
            Messing mötte LO-folk i Umeå i förra veckan och att hon vid det
            tillfället redogjorde för sina tankar kring den regionalpolitiska
            utredningen.
          </note>
          <note>
            Det som jag noterar är att hon ville ha råd från LO-
          </note>
          <note>
            folket om propositionen skulle läggas fram tidigt på hösten,
            som det står, med en chans att genomföra förändringar från den
            1 januari 2002 eller sent på hösten efter Socialdemokraternas
            partikongress. Där, står det, var mötet enigt om att det måste
            bli en fråga för kongressen, annars tappar partiet trovärdighet.
          </note>
          <note>
            Vilken är Ulrica Messings uppfattning? Ska propositionen läggas
            fram i så god tid i höst att den kan träda i kraft den 1 januari,
            eller ska taktiska överväganden ligga till grund för en senareläggning
            av propositionen?
          </note>
          <note>
            Anf. 384 Statsrådet ULRICA MESSING (s)
          </note>
          <note>
            replik:
          </note>
          <note>
            Herr talman! Först skulle jag vilja säga att demokratisk förankring
            aldrig kan kopplas ihop med taktiska överväganden. Det är att
            underskatta demokratins betydelse.
          </note>
          <note>
            Just nu väntar vi in alla remissvar på utredningen.
          </note>
          <note>
            Det har ännu inte kommit in alls så många som man hade kunnat
            önska med tanke på att det är 192 remissinstanser som har fått
            tycka till. Men jag utgår från att de allra flesta av dem, och
            gärna ytterligare några, kommer att ta den chansen. Beroende på
            synpunkterna, hur mycket vi behöver bereda vidare och vilka idéer
            som har kommit fram under remissomgången kommer vi att bestämma
            det datum under hösten då vi ska lämna propositionen. Men det
            är hösten 2001 som är aviserad, och det är hösten 2001
          </note>
          <note>
            som fortfarande gäller.
          </note>
          <note type="speaker">
            Anf. 385 PER-RICHARD MOLÉN (m) replik:
          </note>
          <note>
            Herr talman! Det var inget svar på frågan om propositionen ska
            komma fram i så god tid på hösten att den kan träda i kraft den
            1 januari. Jag tycker att bara frågan från statsrådets sida ger
            intryck av någon form av viljelöshet.
          </note>
          <note>
            Jag tycker att det är ganska märkligt att en regeringsledamot
            åker ut och frågar partifolket om man mer ska låta partitaktiska
            och kongressmässiga överväganden få avgöra än viljan att på något
            sätt försöka åstadkomma de förändringar som är nödvändiga inom
            ett väldigt hårt drabbat område, nämligen länen i
          </note>
          <note>
            Norrland i synnerhet.
          </note>
          <note>
            Anf. 386 Statsrådet ULRICA MESSING (s)
          </note>
          <note>
            replik:
          </note>
          <note>
            Herr talman! Jag har rest väldigt mycket sedan jag fick ansvar
            för regionalpolitiken i höstas. Om Per-
          </note>
          <note>
            Richard Molén vill får han väldigt gärna vara med på något av
            de möten som jag ska genomföra, därför att då hör han också bakgrunden
            till det som man sedan kan läsa som en sammanfattning i tidningen.
          </note>
          <note>
            Vi har tidigare sagt att propositionen ska komma hösten 2001.
            Det säger jag här i dag igen. När vi vet hur mycket arbete som
            återstår, när vi har gått igenom remissinstansernas synpunkter,
            återkommer jag med ett förslag till tid då jag vill lämna propositionen
            till riksdagen.
          </note>
          <note type="speaker">
            Anf. 387 OLA SUNDELL (m) replik:
          </note>
          <note>
            Herr talman! Statsrådet talade tämligen väl, vill jag påstå,
            om utredningens förslag och framför allt om utredningens analyser.
            Jag vill ställa en direkt fråga till statsrådet: Vilka åtgärder
            i den regionalpolitiska utredningen anser statsrådet vara de mest
            angelägna?
          </note>
          <note>
            Sedan återkommer jag till skogsproblematiken och 18-meterslängder.
            Jag vet ju att statsrådet också är skogsminister. Skogen kan ju
            verka lite vid sidan av just den här diskussionen, men den har
            en oerhört stor regionalpolitisk betydelse. Därför ställer jag
            den fråga som jag även ställde till Miljöpartiet om 18-
          </note>
          <note>
            meterslängder. Sverige kämpade hårt i medlemsförhandlingarna
            för att få behålla 25-meterslängder på lastbilar av naturligt
            konkurrensmässiga skäl för skogsbruket. Vad är statsrådets uppfattning?
            Ska det vara 18-meterslängder eller är det 25-meterslängder som
            gäller?
          </note>
          <note>
            Anf. 388 Statsrådet ULRICA MESSING (s)
          </note>
          <note>
            replik:
          </note>
          <note>
            Herr talman! Ola Sundell frågade mig vad jag tyckte var det viktigaste
            som den regionalpolitiska utredningen kom fram till. Jag vill
            upprepa det som jag sade i talet, nämligen att jag tycker att
            många av resonemangen var oerhört intressanta.
          </note>
          <note>
            Men det kanske allra viktigaste är ändå den beskrivning av regionalpolitiken
            som utredningen gör och som jag vill ska genomsyra också den proposition
            som regeringen ska lämna till riksdagen; att regionalpolitik inte
            bara handlar om, eller inte ens är, bidrag för att stötta verksamheter
            eller hålla förlustverksamheter under armarna. Regionalpolitiken
            är i stället mer av investeringar i regioner och delar av regioner
            så att de kan vara med och växa och bidra till tillväxten.
          </note>
          <note type="speaker">
            Anf. 389 OLA SUNDELL (m) replik:
          </note>
          <note>
            Herr talman! Av denna replikväxling drar jag slutsatsen att analyserna
            var okej, men åtgärderna var inte bra. Min fråga var: Vilken eller
            vilka av åtgärderna som utredningen föreslog anser ministern vara
            de mest angelägna för att åstadkomma en tillväxt och en förbättring
            i de här utsatta områdena?
          </note>
          <note>
            En annan sak gäller vägarna. I anförandet som statsrådet höll
            påpekade hon att visst är det bra med en väg, men den löser inte
            alla problem. Och det är klart - vägen löser inte alla problem.
            Men den löser väldigt många problem. Det är alldeles uppenbart
            att den har direkt betydelse för vissa näringar. Vi vet att skogsbruket
            förlorar pengar i storleksordningen 800-
          </note>
          <note>
            900 miljoner per år på grund av vägar som är eftersatta. Det
            gäller inte minst turismen. Har jag inte möjligheter att ta mig
            till hotellet så är det naturligtvis så att vägen har en direkt
            betydelse för turistnäringen.
          </note>
          <note>
            Anf. 390 Statsrådet ULRICA MESSING (s)
          </note>
          <note>
            replik:
          </note>
          <note>
            Herr talman! Jag tycker att det som utredningen skrev om synen
            på regionalpolitik är oerhört konkret.
          </note>
          <note>
            Jag tycker att det är bra formulerat. Jag tycker att regionalpolitiken
            i den generella debatten alldeles för mycket har handlat om närande
            eller tärande regioner i vårt land, och jag vill ändra riktning
            i det synsättet.
          </note>
          <note>
            Det går nämligen inte bättre för vårt land än det går för alla
            delar av landet. Det var en viktig markering som utredningen gjorde,
            och jag vill gå vidare med den.
          </note>
          <note>
            Om jag redan i dag hade bestämt mig för vilka förslag jag tycker
            ska genomföras av allt det som utredningen föreslog så skulle
            det kännas onödigt för de flera hundra remissinstanser som nu
            ska tycka till om utredningen att anstränga sig och göra det.
            Jag har ännu förmånen att avvakta synpunkterna från remissinstanserna
            och att fortsätta att resa och träffa ännu fler som tycker saker
            om regionalpolitiken, men som inte har tyckt i remissomgången.
            Sedan ska jag återkomma till riksdagen med en proposition under
            hösten.
          </note>
          <note type="speaker">
            Anf. 391 HARALD BERGSTRÖM (kd) replik:
          </note>
          <note>
            Herr talman! Statsrådet sade i sitt anförande att ett av de viktiga
            målen för regionalpolitiken är att säkerställa tillväxt i alla
            delar av landet. Jag är livligt upptagen av just näringslivet,
            och jag ställde en näringslivsfråga när det gäller just tillväxt
            och förutsättningar för den. Det var frågan om den europeiska
            stadgan för småföretag och de möjligheter den ger för att förbättra
            förutsättningarna för småföretagande. Det är en rätt stor fråga,
            och jag ska inte begära att ministern svarar på den nu även om
            det vore intressant. Tiden räcker väl inte.
          </note>
          <note>
            Däremot är jag intresserad av den sista frågan som jag ställde
            om de åtta procenten och huruvida ministern avser att driva en
            aktivitet gentemot kommissionen eller inom ministerkretsen för
            att klara av detta.
          </note>
          <note>
            Den frågan berör nämligen hela Nordkalotten.
          </note>
          <note>
            Anf. 392 Statsrådet ULRICA MESSING (s)
          </note>
          <note>
            replik:
          </note>
          <note>
            Herr talman! Först vill jag understryka att förutsättningar för
            tillväxten är oerhört värdefulla utifrån den politik som regeringen
            och riksdagen för. Vi kan underlätta för regioner att själva bygga
            sin tillväxt.
          </note>
          <note>
            Jag är medveten om att tillväxt inte tillkommer genom enkla politiska
            beslut, men politiska beslut kan skapa förutsättningar för tillväxten
            att utvecklas.
          </note>
          <note>
            Tillväxten måste komma till i våra regioner, kommuner och lokala
            företag där det finns idéer, förmåga och ork att växa.
          </note>
          <note>
            Vi har föreslagit en rad konkreta åtgärder för att förenkla för
            våra småföretag att växa och vilja utvecklas. Det gjorde statsrådet
            Mona Sahlin redan för något år sedan, men vi är inte nöjda med
            bara de förändringarna. Vi arbetar fortfarande på Näringsdepartementet
            med en enhet som tittar vidare på vilka ytterligare förslag för
            de små företagen som är viktiga för att underlätta möjligheten
            för dem att växa. Det ansvaret ligger på Björn Rosengren.
          </note>
          <note type="speaker">
            Anf. 393 HARALD BERGSTRÖM (kd) replik:
          </note>
          <note>
            Herr talman! Ja, det vet jag att det gör. Men detta har väldigt
            stort inflytande på hur vi kan klara den regionala utvecklingen.
            Jag är inte så imponerad, och tycker inte att småföretagarna får
            särskilt mycket bättre villkor. Men det kan vi lämna därhän nu.
            Jag emotser bättre förslag och jag är tacksam för den syn som
            ministern ger här på att det gäller att skapa förutsättningar.
            Det är bra. Men hur är det med de åtta procenten?
          </note>
          <note>
            Anf. 394 Statsrådet ULRICA MESSING (s)
          </note>
          <note>
            replik:
          </note>
          <note>
            Herr talman! Tyvärr är jag inte tillräckligt insatt i de frågorna,
            eftersom jag inte ansvarar för dem. Jag vill därför hänvisa till
            ansvarig minister.
          </note>
          <note>
            Däremot kan jag kommentera något som Harald
          </note>
          <note>
            Bergström också var inne på i sitt inlägg, som jag är ansvarig
            för och som spelar roll, nämligen nedsättningen av socialavgifter.
            Frågan har mycket riktigt, precis som Harald Bergström sade, prövats
            av kommissionen. Svenska regeringen har varit nere och argumenterat.
            Jag var där strax innan jul och träffade kommissionär Monti, och
            min företrädare har varit där före mig. Representanter från näringen
            som har berörts av nedsättningen har också varit nere. Nu är beskedet
            att kommissionen inte längre accepterar nedsättningen av socialavgifter.
            Jag har därför bjudit in företrädare för de näringar som har fått
            stödet till ett möte på Näringsdepartementet i början av februari,
            den 13. Pengarna finns nämligen avsatta i budgeten, och jag vill
            lyssna på näringen själv och diskutera med den hur vi ska gå vidare.
          </note>
          <note type="speaker">
            Anf. 395 OLLE LINDSTRÖM (m):
          </note>
          <note>
            Herr talman! De regionala skillnaderna i vårt land ökar i en
            takt som ofelbart skapar problem såväl i storstäder som i de glest
            bebyggda områdena. Även om befolkningsminskningen sker i stora
            delar av landet är dock norra Sverige värst drabbat. I min valkrets,
            Norrbotten, är vi nu drygt 10 000 färre än för fem sex år sedan.
            Denna utveckling gäller i hela norra Sverige. Den är allvarlig
            och dessutom mycket oroande. I ett antal inlandskommuner finns
            snart inte befolkningsunderlag för att upprätthålla en nödvändig
            och god service till medborgarna.
          </note>
          <note>
            Det finns säkert många olika anledningar till den negativa utvecklingen
            i norra Sverige, men enligt min mening är huvudorsaken de beslut,
            eller kanske ickebeslut, som fattas av riksdagen och regeringen.
            I
          </note>
          <note>
            regeringsförklaringar har vi hört många gånger att hela landet
            ska leva och utvecklas. Men när de politiska besluten fattas så
            gäller inte samma sak.
          </note>
          <note>
            Det är lätt för mig att instämma i vad f.d. talmannen Thage G
            Peterson skriver i sina memoarer:
          </note>
          <note>
            "Socialdemokratin tömde landsbygden på folk och har aldrig haft
            någon politik för en levande landsbygd."
          </note>
          <note>
            Herr talman! Jag kommer nu att ta upp och beskriva ett antal
            politiska områden som måste förändras om den pågående kantringen
            av Sverige ska kunna förhindras. Under den nödvändiga saneringen
            av landets ekonomi och rationaliseringarna inom statliga verk,
            företag och övrig offentlig sektor avvecklades i första hand verksamheter
            i glesbygden. Det gäller försvaret, polisen, tingsrätterna, skattemyndigheterna
            och posten. Dessa centraliserades i bästa fall till länshuvudstäderna.
            Med dagens teknik och kommunikationer var det inte nödvändigt,
            och är det fortfarande inte. Det verkar som om myndighetsföreträdare
            tycks följa någon obefintlig naturlag som enbart har envägskommunikation
            med storstäder eller länscentrum.
          </note>
          <note>
            Om hela landet ska leva kan inte staten vara den som först avvecklar
            verksamheter i glesbygden. Statsrådet Messing skriver i Svenska
            Dagbladet den 6
          </note>
          <note>
            december att: "Utsatta regioner präglas av lite för mycket gnällighet
            och krav på statlig kompensation.
          </note>
          <note>
            Det måste finnas ett slags stolthet i att klara sig själv."
          </note>
          <note>
            Jag tror att nästan alla norrlänningar vill klara sig själv.
            Men om staten drar undan mattan för verksamheter och därmed försämrar
            regioners möjligheter att överleva, försämras ju förutsättningarna
            för en utveckling i just de områden där vi har landets största
            och viktigaste basnäringar. Stagnation, kräftgång och successivt
            försämrad service i dessa områden innebär ökade risker för att
            verksamheter avvecklas eller flyttas. Det är inte gynnsamt vare
            sig för regionens eller hela landets ekonomi. Det är ett logiskt
            konstaterande, Ulrica Messing, och inte gnällighet eller rop på
            bidrag.
          </note>
          <note>
            Därför var det olyckligt att regeringen tog bort de nedsatta
            sociala avgifterna för företag i stödområdet.
          </note>
          <note>
            Det gjorde man dessutom i förväg innan EU hade tagit ställning
            i frågan. Det var ju en direkt signal om att Sverige inte prioriterade
            detta. Jag hoppas verkligen att den regionalpolitiska propositionen
            som aviseras till hösten får ett innehåll som gynnar småföretag.
          </note>
          <note>
            Det finns ju faktiskt möjligheter inom de minimiregler som gäller.
          </note>
          <note>
            Herr talman! Ytterligare ett område som kräver stora insatser
            om glesbygden ska kunna leva vidare är drift och underhåll av
            det statliga vägnätet samt investeringar i detta. Många har varit
            inne på det här i dag. Efter de senaste årens neddragningar vet
            vi att vägarna försämrats både vad gäller investeringar och underhåll.
            I samtliga de fyra nordligaste länen är vägproblemen akuta på
            många håll. Det går inte längre att klara transporter och leveranser
            av skogsråvara till industrierna under vissa delar av året. Omfattningen
            av avstängda och tjälskadade vägar är så stor att tillräckligt
            snabba transporter av råvaror inte kan garanteras. Bättre vägstandard
            i Norrland är ett måste.
          </note>
          <note>
            Det är dessutom en tillväxtfrämjande åtgärd.
          </note>
          <note>
            Enligt vägdirektören i den norra regionen har
          </note>
          <note>
            Norrbotten landets sämsta vägar. En tredjedel av vägnätet är
            så dåligt att det hamnar under den s.k.
          </note>
          <note>
            skamgränsen. Förhållandena i de övriga norrlänen är förmodligen
            inte mycket bättre.
          </note>
          <note>
            Vägdirektör Reyier säger i en intervju i Norrländska Socialdemokraten
            den 5 januari att vägnätets dåliga standard innebär betydande
            slitage och ökad bränsleförbrukning som kostar bilisterna upp
            till 10
          </note>
          <note>
            kr extra per mil. Vägdirektören fortsätter: Det gångna årens
            försyndelser och bristen på underhåll märks nu.
          </note>
          <note>
            Det här betyder att vi måste lägga ut minst 3 ½ miljard under
            en tioårsperiod enbart i Norrbotten.
          </note>
          <note>
            Denna professionella bedömning måste tas på allvar. Det är inte
            acceptabelt att stora delar av vägnätet är avstängt upp till 7
            veckor på våren samtidigt som vi har dessa höga extra kostnader
            för bilismen i
          </note>
          <note>
            Norrland.
          </note>
          <note>
            Herr talman! Bensin- och dieselskatterna är ett växande problem
            som också direkt hänger samman med vägarna. Vi moderater från
            Norrlandslänen har i en rapport föreslagit att bensin- och dieselskatterna
            ska sänkas med minst 2 kr per liter. Det är en förutsättning för
            att klara ett drägligt liv i norra Sverige.
          </note>
          <note>
            Bilen är nödvändig för familjer, ensamstående och företagare.
            Förutom arbetsresor handlar det om att åka flera mil om dagen
            för att klara enkla vardagssysslor och kunna upprätthålla ett
            socialt liv och engagemang.
          </note>
          <note>
            Den som är arbetslös och blir erbjuden arbete 5
          </note>
          <note>
            mil eller längre bort från sin bostad har inte råd att ta jobbet.
            Skatteavdraget för arbetsresor bör därför höjas till 20 kr per
            mil. Avdragsbegränsningen på 7 000 kr bör kraftigt reduceras.
          </note>
          <note>
            Fru talman! Jag ska avsluta mitt anförande med några synpunkter
            och kommentarer om arbetsmarknadsläget. Det är givetvis glädjande
            att arbetslösheten minskar, även om det fortfarande är alldeles
            för många som står utanför den reguljära arbetsmarknaden i Norrbotten.
            Enligt Länsarbetsnämndens rapport från den 9 januari beror den
            minskade arbetslösheten dels på fler sysselsatta, dels på att
            många personer går utbildningar av olika slag, t.ex. Kunskapslyftet,
            komvux, högskolor m.m.
          </note>
          <note>
            Om 9 372 personer är öppet arbetslösa är det två gånger så många
            som är sysselsatta i olika arbetsmarknadspolitiska åtgärder. Aktivitetsgarantin
            och övrig kurragömmalek i allsköns projektform har naturligtvis
            som syfte att klara regeringens mål om fyra procents arbetslöshet,
            även om inte ens det går i
          </note>
          <note>
            Norrbotten. Den här statistikjakten är tydligen så viktig att
            man hellre satsar på den än på långsiktig, praktisk och kvalitativ
            yrkesutbildning. Detta måste vi förändra, fru talman.
          </note>
          <note type="speaker">
            Anf. 396 SIV HOLMA (v):
          </note>
          <note>
            Fru talman! Mitt anförande handlar om kommunsektorn eller den
            lokala välfärdsinfrastrukturens betydelse i regionalpolitiken.
          </note>
          <note>
            Vänsterpartiet anser att det är viktigt att den offentliga sektorn
            får ekonomiska resurser för att ge alla i landet en bra samhällsservice.
            I en öppen marknadsekonomi har staten inte bara uppgiften att
            se till att rättsväsendet fungerar. Angelägna uppgifter är också
            att skapa förutsättningar för att klass- och könsskillnader minskar
            med målet att social rättvisa ska genomsyra alla samhällets områden.
            Det är ett nationellt ansvar att förbättra miljön, hälsan och
            säkerheten. Det handlar också om att ta ett nationellt ansvar
            för att motverka de alltmer ökande regionala obalanserna.
          </note>
          <note>
            I kommunsektorn återspeglas de regionala obalanserna i att det
            finns kommuner som inte klarar balanskravet. Enligt Kommunförbundet
            klarar inte 105
          </note>
          <note>
            kommuner balanskravet 2000. Denna siffra halveras till 55 kommuner
            år 2001. Motsvarande siffror för landstingen är enligt Landstingsförbundet
            att 13
          </note>
          <note>
            landsting inte klarar balanskravet 2000. Siffran förbättras till
            10 landsting år 2001. Det är siffrorna som går åt rätt håll men
            ändå inte är bra. Det finns en känsla av att det tar för lång
            tid.
          </note>
          <note>
            På vägen till ekonomisk balans kan behandlingen vara hårdhänt.
            Låt mig ta en ögonblicksbild. Min hemkommun Kiruna innehade bottenplaceringen
            i tillväxtligan 1999 med minus 1,6 %. Trots att vi har framtidsinriktade
            verksamheter inom rymd- och miljöområdet har kirunaborna fått
            känna av, och kommer ytterligare att få känna av, denna hårdhänta
            behandling för att kommun och landsting ska kunna komma i ekonomisk
            balans. En stor reducering av antalet tjänster i kommunen kommer
            att ske inom de närmaste åren. Städ- och fastighetsverksamheten
            föreslås flyttas över till det kommunala bostadsföretaget.
          </note>
          <note>
            Ambitionen är att avveckla ett antal tjänster.
          </note>
          <note>
            Fackliga organisationer har reagerat med att demonstrera på olika
            sätt. På landstingssidan kommer barn- och kvinnosjukvården att
            läggas ned. Kiruna står alltså inför en kraftig nedmontering av
            den lokala välfärden.
          </note>
          <note>
            I måndags anordnades ett stormöte som samlade mer än 400 kirunabor.
            På mötet bestämde sig det lokala näringslivet och de lokala politikerna
            för att arbeta för att starta Sveriges första privata barn- och
            kvinnosjukvård.
          </note>
          <note>
            Vad handlar detta om? Befolkningsminskningen talar sitt tydliga
            språk. Det är ett politiskt och, vill jag säga, ett demokratiskt
            misslyckande att i ett av landets rödaste kommuner, med två socialdemokratiska
            partier i ledningen och nästan 70 % av väljarna bakom sig, är
            man tydligen tvungen att bedriva borgerlig politik.
          </note>
          <note>
            Jag anser också att det är ett misslyckande att vi i
          </note>
          <note>
            Vänsterpartiet, Miljöpartiet och det socialdemokratiska partiet
            på nationell nivå inte har klarat av att i tid ge kommuner och
            landsting mer resurser, speciellt i de delar av landet som fått
            vidkännas en stor befolkningsminskning.
          </note>
          <note>
            Fru talman! Jag kan bara ge en eloge till det lokala näringslivet
            i Kiruna som har förstått att en bra kommunal och landstingskommunal
            service är en förutsättning för att näringslivet ska fungera och
            kunna utvecklas.
          </note>
          <note>
            Redan i somras gick näringslivet ut och sa att de inte kunde
            acceptera en nedläggning av BB. Man erbjöd sig till och med att
            betala den förlust på upp till 5 miljoner per år som landstinget
            i Norrbotten sa att BB i Kiruna genererade. Landstingets majoritet
            som i huvudsak bestod av socialdemokrater och moderater avböjde
            alla förslag, och i november klubbades nedläggningen.
          </note>
          <note>
            Majoriteten anser att det är acceptabelt med ett avstånd på 12
            mil från Kirunas centralort till närmaste
          </note>
          <note>
            BB i Gällivare. Om du bor utanför centralorten kan det som längst
            handla om ett avstånd på 20 mil. I
          </note>
          <note>
            ekonomiska termer handlar det om att befolkningsunderlaget är
            för litet, en term som många kommun- och landstingspolitiker väl
            känner till.
          </note>
          <note>
            Kiruna är inte ensamt om att gå igenom konsekvenserna av en befolkningsminskning.
            2001 beräknar man att det finns ett 130-tal kommuner som haft
            en befolkningsminskning som överstiger 2 % de senaste tio åren.
          </note>
          <note>
            På vilket sätt har befolkningsminskningen uppmärksammats i statliga
            utredningar på senare tid?
          </note>
          <note>
            Den regionalpolitiska utredningen, SOU 2000:87, bagatelliserar
            problemen med befolkningsminskning.
          </note>
          <note>
            Man pekar på att medelinkomsten stiger när arbetslösa och ungdomar
            flyttar från kommunen. Visserligen erkänner man att utflyttningen
            leder till minskade skatteinkomster för kommunen, men man pekar
            på att kommunen kan spara pengar genom att behovet av service
            minskar när invånarna blir färre. Att kommuner inte i ett huj
            kan göra sig av med fasta kostnader är inget problem, anser utredningen,
            eftersom det kommunala utjämningssystemet ska kompensera för detta.
            Verkligheten har visat sig vara mer hårdhänt än vad den regionalpolitiska
            utredningen beskriver.
          </note>
          <note>
            Två statliga utredningar om översyn av gällande utjämningssystem,
            Förenklad kommunal utjämning och Rättvis kommunal utjämning, har
            inte lyckats komma med några handfasta förslag. Den förstnämnda
            utredningen förenklar systemet till förmån för tillväxtkommunerna.
            Den andra utredningen, som jag själv deltagit i, föreslår att
            en ytterligare utredning tillsätts för att "göra en samlad bedömning
            vilket ekonomiskt stöd som kan behövas för att kommuner med långsiktigt
            vikande folkmängd och en utsatt regional position ska kunna upprätthålla
            en likvärdig kvalitet i den kommunala verksamheten."
          </note>
          <note>
            Det finns en öppning. Man pekar på att "om befolkningsminskningen
            i vissa särskilt utsatta kommuner fortsätter och kompensationen
            för detta behöver öka anser delegationen att staten bör ta ansvar
            för detta".
          </note>
          <note>
            Kommunförbundet anser att utjämningssystemet inte kan lösa de
            problem som följer av flyttströmmarna. I ett pressmeddelande från
            den 5 januari anser man att staten måste ta ett ansvar för de
            ekonomiska konsekvenserna av befolkningsförändringarna. Då avser
            man både in- och utflyttningskommunerna.
          </note>
          <note>
            Fru talman! Det finns olika sätt att lösa de problem som jag
            har tagit upp. Den i särklass absolut sämsta lösningen är att
            göra som den moderatledda kommunledningen i Stockholm gjort. Stockholms
            kommun tillsatte med skattepengar en PR-kampanj som fick i uppdrag
            att framställa stockholmarna som de stora offren. Budskapet handlade
            om att det är mest synd om huvudstadens innevånare. De kan inte
            bygga bostäder därför att det finns ett kommunalt utjämningssystem
            som tar alla pengarna. Bl.a. lyckades PR-firman få kändisar att
            skriva under en färdigskriven debattartikel.
          </note>
          <note>
            Den kritik som Stockholms kommun fått verkar inte skrämma partibröderna
            i Stockholms läns landsting. De planerar att göra en liknande
            kampanj. Utjämningssystemet blir syndabocken.
          </note>
          <note>
            Stockholms kommun- och landstingsledning är partilojala med sina
            moderpartier i riksdagen och ställer sig bakom budgetförslag som
            går ut på att ytterligare reducera statsbidrag till kommunsektorn.
          </note>
          <note>
            Då är det är ganska självklart att mot den bakgrunden återstår
            det bara att skylla på utjämningssystemet för att det inte finns
            tillräckligt med resurser i kommunsektorn.
          </note>
          <note>
            Avslutningsvis, fru talman, står kommunsektorn inför stora utmaningar.
            Med fler människor som lever längre och kommande pensionsavgångar
            behövs det mer resurser för att ha en framförhållning för att
            klara rekryteringen av personal till äldreomsorgen. Det handlar
            också om att lönenivån bland de kvinnodominerade yrkena i framför
            allt vården och omsorgen behöver lyftas. Till det behöver kommunsektorn
            mer resurser. I detta finns också en regional dimension.
          </note>
          <note>
            Svårast blir det i de kommuner och landsting som ingår i starka
            tillväxtområden.
          </note>
          <note type="speaker">
            Anf. 397 ERLING WÄLIVAARA (kd):
          </note>
          <note>
            Fru talman! Som ett mantra upprepar regeringen och dess företrädare
            att det går bra för Sverige och att hela landet ska leva.
          </note>
          <note>
            Trots det envisas regeringen med att försämra villkoren för de
            svagaste i samhället, för glesbygdens folk. I de glesbygdsboendes
            öron klingar regeringens budskap mycket falskt. Det går inte bra
            för alla i
          </note>
          <note>
            Sverige. Alltför många beslut i regering och riksdag har under
            senare år kraftigt försämrat levnadsvillkoren på landsbygden.
          </note>
          <note>
            I avsaknad av en konstruktiv regionalpolitik fortsätter regeringen
            och dess stödpartier att driva storstadspolitik i glesbygden.
          </note>
          <note>
            Man höjer exempelvis dieselskatten - för miljöns skull, säger
            man. Men tillstå att det är oerhört svårt för de två dieselbilägarna
            i Porjus att förstå att de skulle vara orsak till miljöförstöringen
            - de som behöver sina bilar för att ta sig till arbetsplatsen
            och för att kunna nå övrig samhällsservice.
          </note>
          <note>
            Det är hög tid att ändra på politiken och sätta kraft och konkret
            handling bakom orden om att hela landet ska leva. Då, och först
            då, kan också landsbygdens befolkning stämma in i kören och säga:
            Det går bra för Sverige.
          </note>
          <note>
            Fru talman! Det råder en något paradoxal situation för Norrlandslänen.
            Å ena sidan har man relativt hög arbetslöshet och befolkningsminskning.
            Man har också lägre utbildningsnivå, sämre kommunikationer, dåliga
            vägar och högre levnadskostnader bl.a. på grund av ett hårt klimat
            och längre reseavstånd än i många andra delar av landet.
          </note>
          <note>
            Å andra sidan skapas en relativt sett hög andel av välfärden
            för det moderna samhället just i dessa län.
          </note>
          <note>
            Vattenkraften, skogen, malmen och järnet är fortfarande av mycket
            stor betydelse för landet. Vinsterna från det rika Norrland överförs
            i stor utsträckning till det övriga Sverige. Samtidigt överförs
            förvisso ekonomiska resurser till Norrland från övriga Sverige
            i form av skatteutjämning, även om utflödet av resurserna från
            Norrlandslänen är betydligt större än inflödet.
          </note>
          <note>
            Fru talman! Självklart behövs ett batteri av åtgärder för att
            komma tillrätta med glesbygdens problem.
          </note>
          <note>
            Jag vill här lyfta fram några områden som är särskilt viktiga
            för att också Norrlandslänen och glesbygden ska bli delaktiga
            i uppgången i ekonomin.
          </note>
          <note>
            Under jul- och nyårshelgen, fru talman, besökte jag USA. Flygresan
            mellan Luleå och Portland kostade 8 600 kr. En resa mellan Luleå
            och Stockholm kostar 4 400 kr. Drygt halva kostnaden till USA
            får jag betala för resan inom landet - från Luleå till
          </note>
          <note>
            Stockholm. Detta är inte rimligt!
          </note>
          <note>
            Att de höga flygpriserna också är besvärande för näringslivet
            i norrlänen borde alla förstå. Staten måste ta sitt ansvar för
            att få flygtrafik till rimliga priser i
          </note>
          <note>
            Norrland och glesbygden, bl.a. genom beslut som stimulerar konkurrensen.
          </note>
          <note>
            De långa avstånden och de dåliga allmänna kommunikationerna i
            glesbygdslänen gör bilen till det enda kommunikationsalternativet
            till arbetsplatser, serviceinrättningar och andra samhällsfunktioner.
          </note>
          <note>
            Undersökningar visar att exempelvis en tvåbarnsfamilj i Arjeplog
            betalar ca 40 000 kr i drivmedelsskatt varje år. Motsvarande Stockholmsfamilj
            betalar
          </note>
          <note>
            13 500 kr. En differentiering av drivmedelsskatten borde vara
            rimlig. I stället väljer regeringen att med hjälp av sina stödpartier
            höja drivmedelsskatten och därmed göra existensmöjligheterna ännu
            svårare i glesbygden.
          </note>
          <note>
            Höga drivmedelsskatter ökar också klassklyftorna.
          </note>
          <note>
            De rika kommer alltid att ha råd att köra bil, medan de fattiga
            blir tvungna att avstå.
          </note>
          <note>
            Längst uppe i norr konkurrerar många svenska företag med motsvarande
            finska företagare - det har redan nämnts här. Sverige har en arbetsgivaravgift
            på
          </note>
          <note>
            34 %, medan den är 25 % i Finland.
          </note>
          <note>
            I EU-sammanhang, fru talman, talas det ofta om harmonisering
            av skatter och avgifter. Ända fram till årsskiftet 1999/2000 praktiserades
            en harmonisering genom att tillverkande företagare längst uppe
            i norr, i gränsområdet, hade 8 % rabatt på arbetsgivaravgiften
          </note>
          <note>
            - den sociala delen. Tyvärr valde regeringen att avveckla denna
            rabatt - och i förtid dessutom. I ett enda slag försämrades de
            svenska företagens möjlighet att konkurrera med de finska. En
            förbättring av konkurrensvillkoren för företagarna är ett måste.
          </note>
          <note>
            Kristdemokraterna vill återställa rabatten och dessutom generellt
            sänka arbetsgivaravgiften för lönesummor upp till 900 000 kr med
            10 procentenheter.
          </note>
          <note>
            Vi tror också att en överföring av delar av vattenkraftsvinsterna
            till de kraftproducerande länen är en annan åtgärd som skulle
            förbättra villkoren i glesbygden. Tyvärr vill regeringen inte
            ens undersöka möjligheten att hitta en modell för hur en sådan
            överföring skulle kunna ske.
          </note>
          <note>
            Turismen är en annan viktig näring för glesbygden. Inte minst
            fjällvärlden är ett attraktivt resmål för turister från Europa.
            Tyvärr är det eftersatta vägunderhållet ett allvarligt hot mot
            turistnäringen. Detta gäller inte minst vägen till det s.k. Laponiaområdet,
            men också inlandsvägen börjar få så låg standard att den är ett
            allvarligt hot mot den viktiga turistnäringen.
          </note>
          <note>
            Det är också viktigt att vägnätet är bra för den inhemska industrin.
          </note>
          <note>
            En upprustning av järnvägen, den s.k. Haparandabanan som också
            har nämnts här, är en annan åtgärd som skulle förbättra villkoren
            för näringslivet i Norrbotten.
          </note>
          <note>
            Tyvärr dröjer regeringen med den utlovade infrastrukturpropositionen.
            Regeringen har valt att skjuta propositionen på framtiden. Det
            senaste budet är september i år. Det återstår att se om det blir
            så.
          </note>
          <note>
            Fru talman! Det här är några enkla förslag på åtgärder som ger
            bättre villkor för glesbygden och
          </note>
          <note>
            Norrlandslänen.
          </note>
          <note>
            Det är inte ökade resurser i form av bidrag som behövs, utan
            bättre villkor, bättre företagsklimat, mindre byråkrati, sänkta
            avgifter och skatter och konkurrensneutralitet mellan de nordiska
            länderna.
          </note>
          <note>
            Det behövs ökade infrastruktursatsningar och sänkta energi- och
            drivmedelsskatter, rimligare transportkostnader för ett rundare
            Sverige, som statsministern uttryckte det i partiledardebatten.
          </note>
          <note>
            Fru talman! Glesbygdslänen behöver utveckling och framtidsinriktad
            politik - inte gammal skåpmat i form av allmosor och bidrag som
            bara leder till stagnation och avveckling. Vi behöver en ny aktiv
            regionalpolitik som leder till att det går bra för Sverige -
          </note>
          <note>
            för hela Sverige. Möjligheterna finns, bara viljan finns. Tack!
          </note>
          <note type="speaker">
            Anf. 398 ELVER JONSSON (fp):
          </note>
          <note>
            Fru talman! Det går en urbaniseringsvåg genom
          </note>
          <note>
            Sverige. Befolkningen i starka områden ökar och stärks, svaga
            glesbygdsområden försvagas alltmer.
          </note>
          <note>
            Det är allvarligt, och det äventyrar stolta paroller om att hela
            Sverige ska leva.
          </note>
          <note>
            Om en region ska fungera behövs det minst fem
          </note>
          <note>
            K. Kommunikation, där vägarna spelar den största rollen. Kunskap,
            och då avser jag den eftergymnasiala utbildning som bör vara nåbar.
            Kapital som stöttar och hjälper den lilla företagsamheten. Kultur
            som är nåbar för glesbygden. Kvinnor, dvs. en arbetsmarknad där
            också kvinnor kan få jobb.
          </note>
          <note>
            En liberal grundtanke är att låta besluten fattas närmare medborgarna.
            Mer lokalt beslutsfattande är, enligt min uppfattning, en nyckelfaktor
            för att åstadkomma lokal mobilisering. Det gäller inte minst makt
            också över regionalpolitiken, där medborgarnas inflytande på den
            regionala nivån bör stärkas genom nya direktvalda regionfullmäktige.
            De ska ersätta landstingen och dessutom överta betydande delar
            av länsstyrelsernas och andra statliga organs uppgifter.
          </note>
          <note>
            Folkpartiet anser vidare ett en särskild glesbygdsombudsman bör
            inrättas. I dag har vi pressombudsman, jämställdhetsombudsman
            m.fl. Den verksamheten fyller en demokratisk rättighetsfunktion.
          </note>
          <note>
            Samma arbetssätt som för de övriga ombudsmännen bör ligga till
            grund för inrättandet av en glesbygdsombudsman.
          </note>
          <note>
            Möjligheten att koppla denna funktion till Glesbygdsverket bör
            undersökas. Glesbygdsverkets material för bedömning av landsbygden
            bör utgöra ombudsmannens rättesnöre vid bedömningar.
          </note>
          <note>
            En sådan ombudsman bör kunna engageras av en enskild person,
            ett företag, en åkare, en småbrukare eller en kommun som anser
            att statens skyldigheter inte följs eller kan bedömas som rimliga
            sett ur medborgarnas synpunkt.
          </note>
          <note>
            Siv Holma gav en engagerad beskrivning av sin hemkommun. Hon
            reste stora frågor och gav intressanta svar. Siv Holma sade att
            Socialdemokraterna med stabil majoritet har styrt, men inte för
            en socialistisk politik. Hon gav det privata näringslivet i Kiruna
            beröm. Det är inte illa att få beröm av en marxistisk politiker.
          </note>
          <note>
            Visst lever vi i en annorlunda tid.
          </note>
          <note>
            Men jag skulle vilja fråga vilken politik som löser regionalpolitiska
            problem i Norrlands inland förordar
          </note>
          <note>
            Siv Holma.
          </note>
          <note>
            Fru talman! Jag vill påstå att statens ansvar för medborgarna
            och regionerna sviktar. Jag ska ge några exempel.
          </note>
          <note>
            Vägarna är den regionalpolitiskt svaga punkten.
          </note>
          <note>
            De har nedrustats under de senare åren. Regionalpolitiskt är
            det förödande.
          </note>
          <note>
            El- och teleledningar har brutits i det senaste vintervädret
            vilket isolerat byar och tusentals människor i dagar och veckor.
          </note>
          <note>
            Poliser i tjänst saknas på landskapsstora områden.
          </note>
          <note>
            Tingsrätter läggs ned, och det sker i hög grad i administrativ
            ordning.
          </note>
          <note>
            Inskrivningsärenden förvisas till ett fåtal centralorter.
          </note>
          <note>
            Postens kassaservice lever i ett äventyrligt skede där utfallet
            och servicegraden är högst osäker.
          </note>
          <note>
            Den statliga satsningen har under motsvarande tid inskränkt sig
            till mer spektakulära insatser. Jag tror inte, fru talman, att
            statliga kasinon eller fler systembutiker löser regionalpolitiska
            problem.
          </note>
          <note>
            Sverige är en förebild, sade statsministern när han inledde partiledardebatten
            i går. Har han rätt? Det är frågan.
          </note>
          <note>
            När vi som riksdagsledamöter reser runt i Sverige har vi mött
            en hel del som ger ett annat intryck.
          </note>
          <note>
            När jag hemifrån Dalsland reser norrut upp till
          </note>
          <note>
            Värmland och Dalarna möter jag människor som lever under stor
            vånda över de brister som finns.
          </note>
          <note>
            Politiken ger inte hela Sverige rättvisa. Jag vill påpeka att
            uttrycket "ge hela Sverige rättvisa" som statsministern använder
            är starkt ifrågasatt. Det är inte gott och väl bara med vackra
            tal från denna talarstol.
          </note>
          <note>
            De hjälper inte, utan det måste föras en politik som följer upp
            de vackra orden.
          </note>
          <note>
            Företagare, lärare och vårdpersonal i glesbygdsregioner ser inte
            någon föredömlig förträfflighet i politiken. Vägarna är långa
            tider avstängda, så att en lastbilsåkare med en timmerbil värd
            2 à 3 miljoner kan få sitta hemma utan att skapa någon inkomst
            medan ränta och bilskatt tickar ut. Sågverket får vänta förgäves
            på det prima virket från den egna skogen i närområdet, eftersom
            det inte kommer fram. Alternativet är nu ofta import från Baltikum
            eller Ryssland, eftersom vägarna från hamnarna ofta är bättre.
            Är det god regionalpolitik? Är det en förebildlig politik?
          </note>
          <note>
            Sverige har världens längsta EU-gräns, riksgränsen mellan Sverige
            och Norge. Det är viktigt att se hur villkoren ser ut på båda
            sidor i en situation där gränslösheten blir påtaglig såväl i EU
            som i Norden.
          </note>
          <note>
            Norge har ett särskilt EES-avtal, men icke förty går reglerna
            emot Sverige, och det känner man av från Bohuslän och Dalsland
            i söder till Norrbotten längst i norr.
          </note>
          <note>
            En beräkning visar t.ex. att man i Jämtland har nära en halv
            miljard kronor högre arbetskraftskostnad än om man hade haft samma
            Europavillkor som de norska grannkommunerna har. Bara turistnäringen
            belastas i Jämtland med 30 miljoner mer än vad som skulle vara
            fallet med de sociala avgifter som finns i
          </note>
          <note>
            Norge.
          </note>
          <note>
            För ungefär ett år sedan drog den svenska regeringen - med stöd
            från en majoritet här i riksdagen -
          </note>
          <note>
            tyvärr in den nedsättning av arbetsgivaravgifter som tidigare
            hade beviljats i stödområdena i Norrland. Det som man kan fråga
            sig är om regeringen bl.a. i kraft av sin ordföranderoll i EU
            kommer att aktualisera och driva kravet att vi får behålla den
            tidigare regeln, som gynnade Sverige. I dagsläget drar vårt grannland
          </note>
          <note>
            Norge stora växlar på bättre villkor än vårt land, som är med
            i EU.
          </note>
          <note>
            Jaga tror att det behövs en rad insatser om arbete, företagande
            och god kultur ska kunna få sin chans.
          </note>
          <note>
            För Folkpartiets del vill vi leva upp till devisen "Bo där du
            vill", och vi vill ge den ett reellt innehåll.
          </note>
          <note type="speaker">
            Anf. 399 GÖRAN NORLANDER (s):
          </note>
          <note>
            Fru talman! Jag kommer från Västernorrlands län, ett län som
            åter har fått sin befolkning minskad. Under år 2000 har länet
            förlorat drygt 2 000 invånare.
          </note>
          <note>
            Jag tror inte att det behövs någon särskild beskrivning av hur
            det påverkar vårt landsting och våra kommuner. Var och en kan
            oavsett vad utredningar säger själv räkna ut konsekvenserna. T.ex.
            ligger kostnaderna för vård, skola och omsorg på i stort samma
            nivå oavsett antalet invånare. De som flyttar är personer mellan
            19 och 30 år. Dessutom är de flesta kvinnor, alltså personer som
            ej förorsakar sin kommun kostnader.
          </note>
          <note>
            Jag vill ge en kort beskrivning av förhållandena i mitt hemlän
            Västernorrland. Västernorrlands län har drabbats av många dråpslag.
            Inte minst innebar förra årets försvarsbeslut ett djupt ingrepp.
            Jag kan utan överdrift säga att luften gick ur oss för ett tag.
          </note>
          <note>
            Regering och riksdag har dock på ett föredömligt sätt agerat
            för att motverka de negativa effekterna.
          </note>
          <note>
            Omställningsarbetet i framför allt Sollefteå går över förväntan.
            Jag vill ge en eloge och ett tack till alla berörda.
          </note>
          <note>
            Fru talman! Jag övergår efter denna korta bakgrund till vad som
            bör göras för att vårt län och vår landsända ska överleva. Jag
            tror inte för ett ögonblick att vare sig kommuner eller rikspolitiker
            ensamma kan lösa problematiken. Vad vi som politiker kan göra
            är att skapa förutsättningar för företag att verka på våra orter
            - sluta gnöla och aktivt marknadsföra våra unika möjligheter.
          </note>
          <note>
            Jag tänker i första hand på vår miljö och våra låga boendekostnader.
            Vi har kompetent arbetskraft och därtill en trogen sådan.
          </note>
          <note>
            Vad riksdag och regering kan göra är att mycket snabbt bygga
            om och förstärka vårt vägnät. Det är inte rimligt att en stor
            del av våra vägar under tjällossningsperioden ska vara avstängd
            för tung trafik.
          </note>
          <note>
            Det drabbar våra basnäringar väldigt hårt. Betänk att den norrländska
            industrin svarar för en betydande del av landets export! Vårt
            län är sett per capita ett av de mest produktiva länen.
          </note>
          <note>
            Vår vägstandard förorsakar en merkostnad även för de enskilda
            som har långa pendelresor. De drabbas av högre underhålls- och
            reparationskostnader.
          </note>
          <note>
            Fru talman! En stor och för näringslivet viktig överlevnadsfråga
            är hur det skapas kapital, inte minst riskvilligt kapital. Under
            de senaste åren har möjligheterna att låna drastiskt försämrats,
            ja nästan utraderats. Det är ett ofta förbisett faktum att till
            en fungerande infrastruktur hör också ett väl fungerande finansieringssystem.
            På det området har hela landsorten drabbats av en kraftig nedrustning
            genom att de lokalt förankrade bankerna fusionerats, ombildats
            och blivit styrda från huvudstaden.
          </note>
          <note>
            Bankernas kreditgivning i landsorten fjärrstyrs numera med regler
            i stället för av lokala personer och riskbedömningar. Detta har
            lett till kraftigt försämrade finansieringsmöjligheter i landsorten,
            ett förhållande som inte kan accepteras.
          </note>
          <note>
            Här kommer statens roll in i bilden. Staten måste på ett aktivt
            sätt medverka till att företagare ges möjligheter att på rimliga
            villkor få tillgång till kapital.
          </note>
          <note>
            Statsrådet Messing, som i dag har deltagit i debatten, var i
            början av december förra året med på en konferens i Härnösand
            där problem och möjligheter i denna fråga belystes. Jag är tacksam
            över att statsrådet deltagit i debatten och har dessutom en förhoppning
            om att hon aktivt ska verka för en lösning av denna viktiga fråga.
          </note>
          <note>
            Jag vill lämna en kort beskrivning av vad som enligt mitt synsätt
            behöver göras.
          </note>
          <note>
            Staten måste på olika sätt stödja regionalt förankrade finansieringsinstitut,
            så att landsortens företag får tillgång till en fungerande kedja
            av finansieringsmöjligheter.
          </note>
          <note>
            Den svenska staten borde i likhet med den kanadensiska övergå
            till att bedriva regionalpolitik i samarbete med lokala entreprenörer,
            så att företag med finansieringsbehov inte bara får pengar utan
            också ett fungerande kontaktnät.
          </note>
          <note>
            I Kanada har också regionala tillväxtfonder där staten stöder
            ett regionalt sparande i onoterade företag visat sig vara mycket
            framgångsrikt. Ett liknande system borde övervägas i Sverige.
          </note>
          <note>
            Fru talman! Vi måste pröva nya vägar i regionalpolitiken. Den
            politik som vi bedrivit i 30 år har tyvärr inte lyckats skapa
            tillväxt i alla regioner. Det är skäl nog att pröva någonting
            nytt.
          </note>
          <note type="speaker">
            Anf. 400 PER-RICHARD MOLÉN (m):
          </note>
          <note>
            Fru talman! I en rapport, Måla Norrland blått, har vi moderata
            riksdagsledamöter från de fyra nordligaste länen diskuterat svagheterna
            i den politik som bedrivs i och för Norrland. Våra förslag återkommer
            jag till längre fram.
          </note>
          <note>
            Vissa samhällen i Norrland har i dag ingen ungdom kvar. Födelsetalen
            har sjunkit nästan ned till noll. I Dorotea föddes 9 barn förra
            året och i Rajastrand 0. Det är lätt att räkna ut vilken framtid
            de här samhällena går till mötes.
          </note>
          <note>
            Den med socialdemokratiska förtecken förda regionalpolitiken
            har misslyckats trots miljarder i insatser av alla möjliga slag.
            Jag har i mitt tidigare arbete haft möjlighet att granska en lång
            rad kommuner i de fyra nordligaste länen.
          </note>
          <note>
            Jag har kunnat notera hur de socialdemokratiska ledningarna påhejade
            av kommunisterna låtit de norrländska högskattekommunerna i kommunal
            regi anställa målare, murare, plåtslagare och snickare i stället
            för att stötta upp småföretagen.
          </note>
          <note>
            Man har köpt bilar, grävmaskiner och traktorer i stället för
            att köpa tjänsterna från företagen i regionen. Man har byggt hotell,
            driver restauranger och kaféer som konkurrerat med de privata
            på ett sätt som slagit undan fötterna för de privata företagarna.
          </note>
          <note>
            Man har anställt fotvårdare och dödat marknader för de som privat
            vill erbjuda den typen av tjänster.
          </note>
          <note>
            Man har i kommunal regi drivit biltvättar och produktionskök
            i stället för att med förtroende överlåta allt detta till kommunens
            företagare.
          </note>
          <note>
            Fru talman! Vi ser nu resultatet. Företagarmiljön i de norrländska
            kommunerna har utarmats. Företagarkulturen har klingat av. Kommuner
            med socialdemokratiska kommunalråd har blivit dagens brukspatroner.
            Nytänkandet har försvunnit. Allt ska klaras av kommunen. Det är
            inte underligt att kommunalskatten är hög.
          </note>
          <note>
            Den socialdemokratiska kulturen och detta partis värderingar
            som de kommer till uttryck i norrlandslänen har inte undergått
            några märkbara förändringar under årens lopp trots allt det som
            hänt vad gäller teknik, ekonomi, marknad och konkurrens. Gamla
            nattståndna dogmer förhindrar nytänkande.
          </note>
          <note>
            Fru talman! Ljuset kommer inte från norr. Det enda som kommer
            därifrån är ett kallt norrsken på en i övrigt mörk himmel. I stället
            kommer ändrade politiska värderingar från söder, där socialdemokrater
            i varierande majoriteter utmanas av andra partier.
          </note>
          <note>
            Socialdemokraterna pratar mycket om regionalpolitik. Just nu
            underkänner samtliga landshövdingar i de fyra nordligaste länen
            rakt över den i sig mycket välgjorda regionalpolitiska utredning
            som kom i höstas. Man ska göra en egen. Vad kan det bli av den?
          </note>
          <note>
            Ingenting nytt! Bara krav på mera bidrag och mera skatteutjämningspengar.
            Allt ska vara vid det gamla enligt de nattståndna dogmerna.
          </note>
          <note>
            Det som socialdemokraterna pratar minst om är behovet av bra
            kommunikationer. Bra vägar är ett måste om Norrland ska fortsätta
            att leva. Bra kommunikationer är en bra regionalpolitik. Men vad
            gör regeringen? Den drar ned på anslagen år efter år.
          </note>
          <note>
            Vägarna förfaller, och under tjällossningstider är de avstängda
            i stort antal.
          </note>
          <note>
            Låt mig redogöra för vägsituationen i mitt eget hemlän, Västernorrlands
            län. På grund av bristfälligt underhåll och otillräckliga investeringar
            är ungefär
          </note>
          <note>
            40 % av det allmänna vägnätet i Västernorrland avstängt för tung
            trafik under tjällossningsperioden. Det är ungefär samma relationer
            i de andra länen något söder om Västerbotten och Norrbotten, som
            har bättre markförhållanden.
          </note>
          <note>
            Skogsindustrins merkostnader på grund av de dåliga vägarna har
            beräknats till ungefär 200 miljoner kronor per år. Det kostar
            200 miljoner kronor mer för skogsindustrin i Västernorrland. I
            Västerbotten och
          </note>
          <note>
            Norrbotten kostar det ungefär 175 miljoner kronor mer. Hur ska
            vi kunna tro att den svenska skogsindustrin vill bygga ut och
            investera i regioner där den inte kan få fram färsk skogsråvara
            till sina industrier under flera månader under hösten och våren?
          </note>
          <note>
            Hur ska vi tro att människor i inlandets många byar vill bo kvar
            om det kostar dem - vilket Vägverket självt räknat ut - 10 kr
            mera per mil att köra bil än vad det kostar i andra delar av Sverige?
          </note>
          <note>
            Hur ska vi tro att turister ska söka sig upp till fjällvärlden
            under senvåren, då vägarna mera ser ut som leråkrar än vägar?
          </note>
          <note>
            Hur ska vi kunna inbilla oss att ungdomar och unga familjer stannar
            kvar i de norrländska högskattekommunerna när inte ens vägarna
            är framkomliga under delar av året?
          </note>
          <note>
            Hur ska vi kunna tro att företagare söderifrån ska söka sig upp
            till en kommun i Norrland där vägnätet har raserats på grund av
            en missriktad socialdemokratisk trafikpolitik?
          </note>
          <note>
            Det vi moderater vill - som också framkommer i vår rapport Måla
            Norrland blått, i motsats till det röda vi har i dag - är en upprustning
            av vägar.
          </note>
          <note>
            Vi vill vidare att flygpriserna ska pressas ned så att det kostar
            mindre att flyga från Sundsvall till
          </note>
          <note>
            Karlskrona eller Göteborg än vad det kostar att åka till New
            York.
          </note>
          <note>
            Vi vill också att de regionala högskolorna ges ökade resurser
            och därmed görs mera lockande för studenter att studera och forska
            vid.
          </note>
          <note>
            Man bör också enligt vår mening utreda om det inte är möjligt
            att låta en rimlig del av vattenkraftens inkomster från älvarna
            i norr tillfalla de kommuner där vattenkraften finns.
          </note>
          <note>
            Vi vill ta bort den fastighetsskatt som socialdemokraterna vill
            höja för att göra det billigare att bo i
          </note>
          <note>
            Norrland.
          </note>
          <note>
            Vi vill att den kommunala egenregiverksamheten avvecklas så att
            vi på nytt kan bygga upp ett företagarklimat i Norrlandskommunerna.
          </note>
          <note>
            Vi vill se mera av privata vårdcentraler, friskolor och privata
            äldrevårdsinrättningar i Norrland. Jag kan se hur socialminister
            Lars Engqvist får knottror på ryggen när jag säger något sådant.
            Det är valfriheten och mångfalden och inte den socialdemokratiska
            enfalden i Norrlandslänen som ska kunna bana väg för en positivare
            utveckling i Norrland.
          </note>
          <note>
            Fru talman! Inte minst vill vi moderater från
          </note>
          <note>
            Norrlandslänen att bensin- och dieselskatter sänks med uppemot
            ett par kronor så att det blir billigare att använda bilen för
            resor till affär och arbete i ett
          </note>
          <note>
            Norrland med långa avstånd och därmed orimligt höga resekostnader.
            Vi vill inte, som Miljöpartiet och
          </note>
          <note>
            Vänsterpartiet, medverka till höjda diesel- och besinskatter
            för att på det sättet öppna möjligheten bara för de rika att på
            något sätt använda bil i Norrland.
          </note>
          <note>
            Ökat företagande, mer av marknad, bättre kommunikationer och
            ökad satsning på de regionala högskolorna stoppar utflyttningen
            och bidrar därmed till att sänka en alltför hög kommunalskatt.
          </note>
          <note>
            Det är så vi, enligt moderat uppfattning, på nytt ska få hjulen
            att rulla i de fyra Norrlandslänen.
          </note>
          <note type="speaker">
            Anf. 401 PETER PEDERSEN (v) replik:
          </note>
          <note>
            Fru talman! Jag ska bara kommentera en sak. Det var en mycket
            nattsvart bild, som tyvärr till stor del stämmer. Sedan fanns
            det några små ljusglimtar som även vi vänsterpartister ser - eller
            kommunister, som
          </note>
          <note>
            Per-Richard Molén valde att kalla delar av oss. Det gällde återbäring
            av vissa vinster från vattenkraft. Det var ett intressant förslag
            som också vi tycker att man ska belysa ytterligare.
          </note>
          <note>
            Sedan säger Per-Richard Molén att det är fel att kommunerna konkurrerar
            med privata företag. Men det är uppenbart helt rätt enligt moderat
            politik att privata företag ska konkurrera inom det som i vanliga
            fall brukar betraktas som den offentliga sektorns verksamhet,
            t.ex. vård, skola och omsorg. Det finns inga som helst betänkligheter
            att det privata träder in med sina vinstintressen på den marknaden.
          </note>
          <note>
            I min hemkommun fick vi under den tid jag var kommunalråd gå
            in med skattepengar och rädda många mindre företag genom att t.ex.
            köpa upp fastigheten där företaget fanns för att det skulle kunna
            bedriva fortsatt verksamhet. Är det fel ur ideologisk synpunkt?
          </note>
          <note>
            Menar Per-Richard Molén och moderaterna att alla kommunpolitiker,
            oavsett om de är moderater eller socialdemokrater, bara ska säga
            att marknaden ska styra i Arjeplog? Går företagen dåligt ska de
            läggas ned. Ni får flytta till ett annat ställe där det fungerar
            bättre.
          </note>
          <note>
            Är det vad Per-Richard Molén menar, eller finns det vissa tillfällen
            då det faktiskt är bra att stat, kommuner och landsting kompletterar
            den finansiering som de privata företagen inte kan få på annat
            sätt och därmed räddar vissa företag och jobb för framtiden under
            en kortare krisperiod? Är det fel ur ideologisk synpunkt enligt
            Per-Richard Molén?
          </note>
          <note type="speaker">
            Anf. 402 PER-RICHARD MOLÉN (m) replik:
          </note>
          <note>
            Fru talman! Skillnaden i uppfattning mellan er kommunister och
            oss moderater är ljusår. Det är väldigt svårt för mig att kunna
            övertyga och på något sätt kunna få Peter Pedersen att inse att
            även privata möjligheter när det gäller vård, omsorg och skola
            är väl på sin plats vid sidan av en landstingskommunal eller en
            förstatligad vård, omsorg eller skola.
          </note>
          <note>
            Jag förstår att Peter Pedersen var tvingad att köpa loss fastigheter
            från de små företagen i kommunen.
          </note>
          <note>
            Jag är helt övertygad om att kommunen bedrev verksamhet med egen
            transportcentral, eget kök och mycket annat som på något sätt
            minskade möjligheten för de små företagen att kunna utföra sina
            tjänster och tjäna pengar.
          </note>
          <note>
            Jag har upplevt så många gånger inom företagsamheten att om det
            är någonting som befrämjar utvecklingen av företagarviljan är
            det just möjligheten att kunna sitta vid köksbordet och prata
            med den kommande generationen. Det missar ni.
          </note>
          <note type="speaker">
            Anf. 403 PETER PEDERSEN (v) replik:
          </note>
          <note>
            Fru talman! Nu var det faktiskt så att det var
          </note>
          <note>
            Vänsterpartiet och Gudrun Schyman som introducerade det här med
            vikten av att sitta vid köksbord, men knappast Moderaterna. Jag
            kan säga att vi vänsterpartister, till skillnad från er i högern,
            inte ser allting i svart eller vitt, rött eller blått. Jag sade
            att det finns vissa korn i den moderata politiken som Per-Richard
          </note>
          <note>
            Molén nämnde som jag tycker är värda att beakta. Jag säger inte
            att jag utesluter alla privata initiativ men jag har svårt att
            förstå den här lösningen; vi bygger mer motorvägar. Mer vägar,
            mindre skatter - så löser vi alla samhälleliga problem.
          </note>
          <note>
            Som svar på frågan om vilken typ av verksamhet det var så var
            det faktiskt verkstadsindustri som behövde räddas. Det var ingen
            övrig kommunal inblandning mer än att vi så att säga hjälpte till
            med att ta över vissa fastigheter under en viss period för att
            se till att vi inte tappade ytterligare jobb på den här lilla
            orten. Det var enda orsaken. Det har vi nu kunnat ändra i och
            med att det går något bättre.
          </note>
          <note type="speaker">
            Anf. 404 PER-RICHARD MOLÉN (m) replik:
          </note>
          <note>
            Fru talman! Vi har kunnat notera hur man från
          </note>
          <note>
            Vänsterpartiets sida har bedrivit politiken när det gäller ett
            av de viktigare inslagen i regionalpolitiken.
          </note>
          <note>
            Det är frågan om att anslå tillräckligt med medel för vägar.
            Vid varje tillfälle där vi från moderat sida eller borgerlig sida
            har velat medverka och försöka övertyga om just behovet av bättre
            och större väganslag för att inte vägnätet ska förfalla så har
            man från
          </note>
          <note>
            Vänsterpartiets sida i trafikutskottet konsekvent -
          </note>
          <note>
            hela tiden - motsatt sig det hela. Man har tvärtom nästan hellre
            velat verka för att på något sätt ta bort pengar från vägar, och
            även från flyg, för att på det sättet skapa järnvägar.
          </note>
          <note>
            Jag har svårt att tänka mig att vi ska kunna bygga järnvägar
            till i stort sett alla kommuner i Sverige.
          </note>
          <note>
            Hela den vänsterpartistiska politiken är fullständigt i konflikt
            med de ambitioner vi har när det gäller att lösa de regionalpolitiska
            problemen.
          </note>
          <note type="speaker">
            Anf. 405 GÖRAN NORLANDER (s) replik:
          </note>
          <note>
            Fru talman! Per-Richard Molén och jag kommer från samma län.
            Jag försökte, trots de problem vi har, måla upp en något ljusare
            bild än Per-Richard. För det är precis som Peder Pedersen säger:
            Vi kan inte se allting i svart.
          </note>
          <note>
            Eftersom Per-Richard anser att jag representerar de enfaldiga
            vänder jag mig till Per-Richard Molén i egenskap av expert och
            ledamot av trafikutskottet.
          </note>
          <note>
            Om vi leker med tanken att vi över en natt skulle få alla pengar
            som behövs för att rusta upp vårt vägnät så görs det ändå inte
            på en gång. Frågan till Per-
          </note>
          <note>
            Richard är då: Vad kan vi göra för att inte totalt köra sönder
            vårt vägnät? Jag tänker på den tunga trafiken och de lastbilar
            som har enkla hjul, som enligt min uppfattning är en stor bov
            när det gäller att vägarna körs sönder mer än vad som skulle behövas.
          </note>
          <note type="speaker">
            Anf. 406 PER-RICHARD MOLÉN (m) replik:
          </note>
          <note>
            Fru talman! Det är just genom att vägarna inte är underhållna
            som man kör sönder dem ännu mer. De orkar inte ett axel- och boggitryck
            på 60 i dag. När vägarna byggdes på 30-, 40- och 50-talen, kunde
            de erbjuda ett axeltryck på kanske 36-40 ton. Det är den socialdemokratiska
            politiken, där man medvetet håller tillbaka väganslagen, som har
            bidragit till det elände vi har.
          </note>
          <note>
            Jag tyckte på något sätt, om jag lyssnade ordentligt på Göran
            Norlander, att han klagade på vägnätets standard i Västernorrland.
            Då har jag en intressant fråga. Om det nu är på det sättet att
            den socialdemokratiska regeringen har ett lågt anslag till vägar,
            vad röstade Göran Norlander på? Var det på Moderaterna,
          </note>
          <note>
            Kristdemokraterna eller Centern, som kunde erbjuda mer pengar,
            eller var det på det snåla regeringsförslaget när det gäller väganslag?
          </note>
          <note type="speaker">
            Anf. 407 GÖRAN NORLANDER (s) replik:
          </note>
          <note>
            Fru talman! Frågan som Per-Richard Molén skulle svara på behagade
            han inte svara på. Retoriskt vänder han i stället mot mig och
            ställer motfrågor. Jag har den uppfattningen att det är den som
            har replikrätten som ställer frågorna. Därför ställer jag än en
            gång frågan till Per-Richard: Nu när vi har så dåligt vägnät,
            framför allt under tjällossningen, kan vi då vidta någon åtgärd,
            t.ex. begränsa fordonens last under den här perioden, för att
            inte ytterligare förstöra vägnätet?
          </note>
          <note type="speaker">
            Anf. 408 PER-RICHARD MOLÉN (m) replik:
          </note>
          <note>
            Fru talman! Eftersom en så stor andel av vägnätet är avstängt
            under tjällossningstid och under regniga perioder på hösten behöver
            vi inte ytterligare medverka till att den tunga trafiken ska beläggas
            med restriktioner. Det är svårt nog ändå för den skogsindustri,
            den basindustri, som vi har inte minst uppe i
          </note>
          <note>
            Västernorrland att tillgodose behovet av färskvara, färsk skogsråvara,
            vilket är nödvändigt för att de ska kunna hålla sin produktion
            i gång. Därför tycker jag, fru talman, att den tanke som Göran
            Norlander har är helt fel. Vi har i dag inget val. Vi måste alla
            medverka till att väganslagen blir så stora att de på något sätt
            ger möjligheter till enskilda människor att snabbt, enkelt och
            utan extra kostnader ta sig från bostad till arbete eller till
            affärer. För skogsindustrin och sågverken gäller det bl.a. att
            förse sig med den råvara som är nödvändig för att de ska kunna
            bedriva sin verksamhet däruppe. Annars förlorar vi investeringar,
            sysselsättning och därmed kommunala skattepengar.
          </note>
          <note type="speaker">
            Anf. 409 PETER PEDERSEN (v):
          </note>
          <note>
            Fru talman! Klass 6b på Strömtorpsskolan i Degerfors kommer med
            olika tips för att rädda orten:
          </note>
          <note>
            "Nu får det vara slut på att invånarna flyttar från
          </note>
          <note>
            Degerfors" säger eleverna i en av lokaltidningarna.
          </note>
          <note>
            Och jag förstår deras oro. Åren 1995-2000 tappade
          </note>
          <note>
            Degerfors ungefär 8 % i befolkning, nästan 1 000
          </note>
          <note>
            personer. Och så är det på de flesta mindre orter i många län.
            Det gäller Norrland, men det gäller även många Bergslagskommuner,
            som ofta hamnar i bakvattnet av det stora problemet i Norrland.
          </note>
          <note>
            Jag konstaterar också att statsministern i gårdagens debatt sade
            att vi måste förbättra regionalpolitiken. Han flaggar för infrastrukturinvesteringar
            och säger att detta är ". åtgärder som håller Sverige samman och
            som gör att ett avlångt, glest befolkat land upplevs som mer runt."
            Han lyfter fram den produktiva rättvisan även vad gäller regionala
            frågor och säger bl.a.: ". idén om att ett samhälle blir framgångsrikare
            om man håller ihop det så att inte våldsamma regionala skillnader
            växer fram - den idén, välfärdspolitikens idé, visar sig vara
            någonting som inte bara går att förena med en ekonomisk utveckling
            utan också någonting som driver en god ekonomisk utveckling."
            Jag tror att det är mycket kloka ord.
          </note>
          <note>
            Tyvärr funkar det inte riktigt så i verkligheten. De flesta kan
            vara överens om, tror jag, statsministerns syn att vi måste göra
            något åt tudelningen av Sverige.
          </note>
          <note>
            Statsrådet Ulrica Messing, som deltog i debatten tidigare, hade
            ungefär samma ståndpunkt.
          </note>
          <note>
            Det behövs dock mycket mer konkretion. Vi kan inte år ut och
            år in från den här talarstolen och andra talarstolar bara prata
            om att det finns en olycklig regional obalans. Vi måste försöka
            hitta åtgärder för att göra något åt det här, konkreta åtgärder
            som skapar rimliga förutsättningar för att medborgarna i vårt
            avlånga land ska kunna växa upp, åldras, bo, arbeta och studera
            i hela landet. En jämnare fördelning av tillväxt och befolkningsutveckling
            är till nytta för hela landet, för dem som bor på landsbygden
            och i mindre orter och även för dem som bor i de större städerna
            men tyvärr väldigt sällan deltar i den här typen av debatter.
          </note>
          <note>
            Vi kan alltså inte bara se att satsningen leder till att vi får
            ökad tillväxt i vissa centrum och sedan förvånas över konsekvenserna,
            t.ex. att man här i Stockholm drabbas av trafikstockningar, akut
            bostadsbrist, skyhöga boendekostnader, sociala problem, kriminalitet
            osv. Det finns konsekvenser, orsak och verkan, i allt det här.
          </note>
          <note>
            I avfolkningsbygd tvingas vi i stället riva ett stort antal fullt
            funktionsdugliga hyreshus där kommunerna, som redan har stora
            ekonomiska problem, tvingas till stora upplåningar för att finansiera
            rivning. Det är alltså en destruktiv, defensiv politik som inte
            skapar den här framåtandan och framtidstron eller viljan att stanna
            kvar i de här kommunerna.
          </note>
          <note>
            Fru talman! Jämfört med de värsta åren under 90-
          </note>
          <note>
            talet går det förhållandevis bra för Sverige som nation betraktat.
            Men som många har sagt är det här ojämnt fördelat. På många håll
            är arbetslösheten fortfarande alltför hög, inte minst bland invandrare
            och ungdomar.
          </note>
          <note>
            Förutom att befolkningen minskar, som vi ser på många ställen,
            leder det här till att skatteunderlaget minskar, att den kommunala
            servicen försämras, att ungdomar flyttar, osv. i en ständigt nedåtgående
            spiral.
          </note>
          <note>
            Trots framför allt den moderna informationstekniken, trots lägre
            kostnader för byggande, mark, löner och i stort sett allt som
            det innebär att bo på de mindre orterna eller på landsbygden jämfört
            med storstäderna, så väljer de allra flesta företag fortfarande
            att lokalisera sig till olika centrum i regionerna eller i huvudstaden.
          </note>
          <note>
            Många marknadsfaktorer talar alltså för det omvända förhållandet,
            alltså att man skulle lokalisera sig till de mindre orterna. Men
            den verkliga marknaden, och det är den som är intressant, struntar
            uppenbart i dessa fördelar. Det är många som är jättetrötta på
            att höra detta ständiga tal om de stora fördelarna med att bo
            ute på landet och kunna bedriva billigare verksamhet men samtidigt
            se att de flesta lokaliseringar sker i de större städerna. Detta
            tyder på att det krävs ytterligare åtgärder för att stimulera
            tillväxt och nya jobb utanför de ekonomiska centrumen.
          </note>
          <note>
            Basindustrierna talar vi nästan aldrig om nu för tiden. De spelar
            fortfarande en mycket stor roll för många arbetstagare, för landet
            som helhet, när det gäller exportinkomster osv. De har många underleverantörer
            som har en stor betydelse för både sysselsättning och inkomster.
            Här kan man då tycka att man borde kunna satsa på en starkare
            betoning på vidareförädling av befintliga produkter och framtagande
            av nya produkter.
          </note>
          <note>
            Som gammal lärare tycker jag också att det är utmärkt att ungdomar
            även i glesbygd utbildar sig, även om det sker utanför den egna
            hemorten eller den egna regionen, att de flyttar någonstans för
            att skaffa sig en bra utbildning. Det trista är ju att de alltför
            sällan flyttar tillbaka. Och det beror ju på att det väldigt sällan
            finns den typen av efterfrågan på den typen av arbetskraft, civilingenjörer
            osv. Dessa poster är i regel redan upptagna i den mån de finns
            på de mindre orterna. Man kan ju inte tvinga människor att stanna
            kvar på en ort mot deras vilja. Men i dag tvingas bevisligen många
            människor flytta mot sin vilja.
          </note>
          <note>
            Dagens Industri gjorde en undersökning för några år sedan. Och
            jag tror att det var 63 % av dem som fick frågan om de ville bo
            kvar eller flytta som svarade att de gärna ville bo kvar, oavsett
            om de bodde i storstad eller på landet. Tyvärr tvingas många,
            såvitt jag uppfattar det, att flytta mot sin vilja.
          </note>
          <note>
            Jag är för min egen del helt övertygad om att möjligheten till
            arbete och utbildning är helt avgörande. Sedan kan man linda in
            detta i termer av något slags självuppfyllande profetia. När man
            väl har flyttat säger man att man ville flytta, inte för att äntligen
            få ett jobb efter tio års arbetslöshet eller för att skaffa sig
            utbildning utan för att man blev kär eller för att man ville byta
            miljö. Det har alltså en viss betydelse att det finns ett arbete,
            en bra bostad osv. att flytta till.
          </note>
          <note>
            Jag tycker att den regionalpolitiska utredningen delvis missar
            värdet av ett arbete. Rätten till ett arbete trumfas nästan varje
            dag ut från den här talarstolen, inte minst av statsministern.
            Och jag tror att det är helt grundläggande om vi ska försöka lösa
            de regionalpolitiska frågorna också.
          </note>
          <note>
            Vi behöver alltså en bra yrkesutbildning och en bra utbildning
            över lag ute i landet. Det krävs åtgärder för att stimulera efterfrågan
            på arbetskraft, inte minst högt utbildad arbetskraft i hela landet,
            och olika åtgärder för att skapa möjligheter till kapital utanför
            storstäderna.
          </note>
          <note>
            I detta sammanhang tycker jag att man skulle kunna, precis som
            Göran Norlander sade, titta lite mer på dessa investeringsfonder
            i USA och Kanada som skapar tillväxt i regionerna, där man kan
            satsa egna pengar i lokala och regionala investeringsfonder.
          </note>
          <note>
            Man ska givetvis satsa på bra vägar. Men Vänsterpartiet prioriterar
            då faktiskt underhåll av befintliga vägar mer än dessa storskaliga
            jätteprojekt som ofta förekommer. Vi vill också ha en fungerande
            kollektivtrafik.
          </note>
          <note>
            Jag skulle för min egen del vilja se fler försök med nolltaxa
            i en stor skala i ett län eller i flera län som det försök som
            man har haft inom kollektivtrafiken i Kristinehamns kommun i Värmland
            som har fått väldigt påtagliga och goda resultat, där man så att
            säga kan överföra onödig trafik i privatbilismens regi till kollektivtrafik.
            Där man kan frakta människor och gods på tåg så är det faktiskt
            att föredra framför att man kör t.ex. gods på lastbil, oavsett
            om de är 18 eller
          </note>
          <note>
            25 meter långa. Jag utgår från att Stig Eriksson som är uppsatt
            på talarlistan kommer att svara på de mer konkreta frågorna när
            det gäller vår syn på trafik, längd på lastbilar, osv.
          </note>
          <note>
            Det är också viktigt att betona att om den offentliga sektorns
            andel av BNP minskar genom politiska beslut drabbar det också
            de många avfolkningskommunerna, där den offentliga sektorn trots
            det får en ökad betydelse i och med att det blir större problem
            inom den privata sektorn. Här jobbar många av våra duktiga kvinnor,
            tyvärr ofta på deltid, vilket gör att de har svårt att försörja
            sig. De har mycket sämre villkor än männen i den privata sektorn
            när det gäller ersättning för övertidsarbete, jobb på storhelger,
            osv. De får ständigt höra att de tillhör den tärande och inte
            den närande sektorn. Om vi ska kunna lösa de problem som vi ställs
            inför med en ökande äldre befolkning måste vi faktiskt bjuda till
            och göra det mer attraktivt att jobba även inom den gemensamma
            sektorn, ett jobb som ofta innebär att man jobbar med människor.
          </note>
          <note>
            Fru talman! Jag håller med statsrådet Messing om att det inte
            finns någon anledning att ställa storstadsbor mot glesbygdsbor,
            eller att säga att det är storstadsbornas, stockholmarnas, fel
            att det går dåligt i
          </note>
          <note>
            Degerfors eller i Arjeplog eller var det kan vara. Det gäller
            nog att en gång för alla inse att alla vi som bor i det här avlånga
            landet faktiskt skulle tjäna på att se en mer jämn tillväxt över
            hela landet, att flyttströmmarna faktiskt dämpas något och framför
            allt att flyttströmmarna inte så ensidigt går från periferin in
            till centrum och att inte bara några flyttar in i de finare herrgårdarna
            som kan finnas ute på landet för att få en fin utsikt vid en fin
            sjö. Vi skulle faktiskt behöva fler stockholmare och andra som
            flyttar ut på landet och inser att vi faktiskt har ganska fungerande
            kommunikationer som gör att man kan bo en bit utanför på landet
            och ändå kunna jobba i Stockholm om så krävs.
          </note>
          <note>
            Jag ser fram emot den regionalpolitiska propositionen i höst
            och hoppas att den kommer att visa på ett under av konkretion,
            så att vi nu kan gå från vackert tal till konkret handling som
            ger verkliga möjligheter att bo i hela landet.
          </note>
          <note type="speaker">
            Anf. 410 PER-RICHARD MOLÉN (m) replik:
          </note>
          <note>
            Fru talman! Peter Pedersen instämde i Göran
          </note>
          <note>
            Norlanders inlägg om att man ska bygga upp olika typer av riskkapitalfonder
            som finns ute i världen. De må väl vara bra. Men jag är intresserad
            av att höra på vilket sätt Peter Pedersen kan bidra till att vi
            också får företagare som inte bara har behov av kapital utan även
            av företagsidéer. Det räcker inte med kapital.
          </note>
          <note>
            Det måste också finnas driftiga människor. På vilket sätt får
            vi dem till Norrland eller till glesbygden?
          </note>
          <note type="speaker">
            Anf. 411 PETER PEDERSEN (v) replik:
          </note>
          <note>
            Fru talman! Det gäller då att kunna påvisa de fördelar som finns
            med att bo i Norrland. Jag har själv bott i Norrland, så jag vet
            att det finns många fördelar med att bo där jämfört med att bo
            i en storstad. Vi som är här bor ju några dagar i Stockholm och
            några dagar på något annat ställe, och vi kan säkert se de fördelar
            som finns i Stockholm och förstå att många ungdomar flyttar hit.
            Men det finns också väldigt stora fördelar med att bo utanför
            Stockholm, och dessa fördelar måste vi lyfta fram.
          </note>
          <note>
            Det är uppenbart så att det finns problem med att få fram riskkapital
            utanför storstäderna. Jag menar då att det måste vara en glädje
            för de människor som bor i en region att de kan satsa egna pengar
            i egna jobb på den egna orten och ställa den typen av krav som
            Kanadafonderna gör, nämligen krav på lönsamhet, en affärsidé,
            jämställdhet. Man kan ställa en mängd krav på de företag i vilka
            man aktivt går in och satsar sina pengar genom fria val, inte
            till lycksökare som bara ska ha bidrag från något håll. Här talar
            vi om att vi faktiskt sätter in egna pengar i olika företag. Och
            varför skulle vi inte kunna göra det lika gärna som att sätta
            in dem i något slags anonym fond som vi egentligen inte alls vet
            om den på något vis gynnar jobben och utvecklingen i den egna
            kommunen.
          </note>
          <note type="speaker">
            Anf. 412 PER-RICHARD MOLÉN (m) replik:
          </note>
          <note>
            Fru talman! Om jag känner till innehållet rätt i
          </note>
          <note>
            Vänsterpartiets partiprogram så strävar ni väl efter att på något
            sätt i princip lägga allt i samhällets regi. Det hotet finns hela
            tiden.
          </note>
          <note>
            Tror Peter Pedersen att det är frestande och lockande att vara
            företagare och låna dessa pengar och samtidigt någon gång i framtiden
            få klart för sig att man från Vänsterpartiets sida gärna skulle
            vilja socialisera eller ta över den här verksamheten? Det är ju
            ett memento trots allt när vi ser hur många duktiga företagare
            som söker sig utomlands. Det skattesystem som ni ställer upp gynnar
            inte företagare. Det är därför ganska meningslöst att bygga upp
            ett riskkapital om ni inte samtidigt också ser konsekvenserna
            och den logiska följden av det, att man på något sätt måste bidra
            till någonting annat för att ge människor lust att starta företag,
            driva företag och anställa människor.
          </note>
          <note type="speaker">
            Anf. 413 PETER PEDERSEN (v) replik:
          </note>
          <note>
            Fru talman! Eftersom jag satt med i den gamla programkommissionen
            vet jag att vi inte alls utesluter privat företagsamhet. Vi konstaterar
            bara att det inte finns någon som helst balans vad gäller den
            privata företagsamheten, dess makt och inflytande i Sverige och
            globalt och det inflytande som löntagare som jobbar i dessa företag
            har. Är man företagare tror jag inte att det är någon större skillnad
            på att de anställda och andra i regionen sätter in sina pengar
            därför att de tror på det företaget. Jag pratar inte om någon
            konfiskation eller socialisering här.
          </note>
          <note>
            Här har vi gjort om ett helt pensionssystem för att vi ska sätta
            in våra pengar vare sig vi vill eller inte i olika fonder där
            vi har väldigt små möjligheter att styra var de hamnar. Det är
            väl ett frihetsmått som moderaterna brukar prata om att jag själv
            kan bestämma att jag använder mina pengar, t.ex. mina pensionspengar,
            för att satsa i ett företag och kan då få vissa skattemässiga
            fördelar, som exemplet med
          </note>
          <note>
            Kanada visar på. Det är ingen konfiskation. Det är investeringar
            i ett företag som man tror kan gynna dels orten, dels den egna
            ekonomin på sikt.
          </note>
          <note type="speaker">
            Anf. 414 ROLF GUNNARSSON (m):
          </note>
          <note>
            Fru talman! Det har varit intressant att se de senaste timmarna
            varifrån ledamöterna har varit som har dykt upp i talarstolen.
            Jag tycker att jag sett en viss riktning. Skulle det vara den
            här sammansättningen av riksdagen normalt skulle vi kanske ha
            en annan utveckling även av regionalpolitiken.
          </note>
          <note>
            Ofta säger socialdemokrater i sina tal att det går bra för Sverige.
            Vi kunde höra statsministern i gårdagens inledning, hans inriktning
            var också sådan.
          </note>
          <note>
            Men känner alla att det är så? Är det den mening och de kommentarer
            som jag möter då jag går upp på
          </note>
          <note>
            ICA där hemma i min by, Svärdsjö, på landsbygden i
          </note>
          <note>
            Dalarna? Är det så folk säger och kommenterar då man möter dem,
            skriver eller ringer och tar kontakt?
          </note>
          <note>
            Nej, jag håller med dagens ledare i Göteborgs-
          </note>
          <note>
            Posten som har rubriken: "Persson bör inte vara nöjd.
          </note>
          <note>
            Bidrag är inte bästa bot mot nyfattigdomen och ska hela landet
            leva kan inte vägsatsningar ständigt skjutas upp".
          </note>
          <note>
            Jag vill också börja med att instämma i vad Ola
          </note>
          <note>
            Sundell sade i inledningen av den regionalpolitiska avdelningen
            i kväll. Per-Richard Molén har sagt att man ska måla Norrland
            blått. Så vill jag måla den nordligaste biten av Svealand och
            instämma i vad han sade i sitt anförande.
          </note>
          <note>
            Verkligheten är alltså en annan här i Stockholm, på Drottninggatan,
            kring Sergels Torg och vid Norrlandsgatan där jag bor under veckorna
            och andra centrala platser här i huvudstaden och den här regionen
            och säkert på andra större orter i vårt land än hemma på en landsbygdsort
            eller i ett län som tyvärr blöder befolkningsmässigt.
          </note>
          <note>
            Nu har vi i en och en halv mandatperiod prövat socialdemokraternas
            politik med hjälp av Vänstern och Miljöpartiet. Då frågar man
            sig om det har blivit bättre. Svaret gav jag just.
          </note>
          <note>
            Vilka frågor har man då haft att sköta? Att bara prata regionalpolitik
            och vad som innefattas av det vet jag inte, men det är allting
            egentligen.
          </note>
          <note>
            Ett ärende i dag handlar om monopolet inom sjukvården, en person
            som inte orkade stå i kö för att få sin hörapparat. Den här personen
            hade pengar, och med det socialistiska styressätt som finns hemma
            i landstinget i Dalarna, där socialdemokrater och
          </note>
          <note>
            Vänstern har majoritet, kan de som har pengar köpa sig förbi
            vårdköerna. Detta eftersom den monopolmodellen, den socialistiska
            modellen, är skräddarsydd för alla som har pengar. Men den dam
            som betalat undrade om det var rätt och riktigt att göra så. Hon
            hade ju betalat in massor av pengar i landstingsskatt tidigare.
            Hade hon då inte rätt nu när hon hörde illa att få hjälp med en
            hörapparat?
          </note>
          <note>
            Ett annat ärende i dag gällde en person som sade sig fått mindre
            i plånboken då den nya pensionen, årets första lön, hade kommit.
            Det blev minus, sa han som ringde. Han hade fått minus 34 kr jämfört
            med i fjol.
          </note>
          <note>
            Jag slog då en signal till mina föräldrar, pensionärer efter
            att ha haft ett jobb som varken har givit storkovan på bankboken
            eller bra pension. Mina föräldrar brukar vara referensobjekt i
            pensionsfrågor åt mig.
          </note>
          <note>
            Min mor har arbetat inom sjukvården som sjukvårdsbiträde närmare
            50 år, och pensionen är alltså usel. Men hon var glad. Hon hade
            fått en ökning med
          </note>
          <note>
            42 kr denna gång. Att det var ett plus var en glädje.
          </note>
          <note>
            Min far hade däremot smolk i pensionsglädjebägaren. Det blev
            minus 8 kr för honom. Men så bor de i en kommun som är socialdemokratiskt
            styrd och där man nyss har höjt skatten.
          </note>
          <note>
            Detta var två exempel. Men de var hämtade från landsbygden och
            verkligheten, långt från Riksdagshuset och Sergels Torg. Kanske
            är det ändock som Thage G Peterson sade och skrev i sin bok -
            det har citerats tidigare flera gånger i kväll: "Socialdemokratin
            tömde landsbygden på folk och har aldrig haft någon politik för
            en levande landsbygd". Vi har t.o.m. hört socialdemokrater som
            i kväll har förkunnat att man är missnöjd med regionalpolitiken.
            Och jag tycker att det är ett hälsotecken att man vågar säga det.
          </note>
          <note>
            Ola Sundell har tidigare varit inne på det här med bidrag, bidrag
            och bidrag i olika former och att det inte har blivit några stora
            ljusningar av den formen.
          </note>
          <note>
            Det är inte lätt, det är t.o.m. svårt, att få folk på gott och
            positivt humör. Vi som valt att bosätta oss på landsbygden har
            det svårt då mycket handlar om storstäderna. Precis som jag sade
            i min inledning kan man se på hur talare är fördelade, varifrån
            de kommer, var intresset för regionalpolitiken finns.
          </note>
          <note>
            Det gäller helt klart att vända trenden. Jag hoppas att alla
            partier är ute efter att ha den inriktningen.
          </note>
          <note>
            Vi kan se på mitt hemlän Dalarna. Nu kommer jag trots allt från
            ett län som har ett namn som vi ska kunna jobba vidare på positivt
            och som kan ge optimism. Men 2000-talet måste ge ett nytänkande!
            Det negativa tänkandet måste bort, och bidragspolitiken måste
            få ett slut, som flera har sagt.
          </note>
          <note>
            Det finns många punkter och ämnen som man vill ta med en sådan
            här dag. Vi som sitter i försvarsutskottet har inte så många ämnen
            här i kammaren i vanliga fall. Därför är det naturligtvis mycket
            som inryms inom regionalpolitik.
          </note>
          <note>
            Jag skäms, oavsett vilken regim som styr i kommuner och landsting,
            då man läser och får kontakt med äldre människor som får ligga
            länge om dagarna då det saknas resurser att ta upp dem. Ibland
            saknas det t.o.m. de som vill jobba med den här typen av arbete
            på utflyttningsorter. Det är ett kommande stort problem. Det ser
            jag i min hemtrakt. Det saknas resurser för att åldringar ska
            få duscha.
          </note>
          <note>
            Bensinskatten har nämnts av flera talare. Det är en stor sak.
            Ta det här att man måste använda bilen. Man säger att vi ska använda
            kollektiva trafikmedel och skattesubventionera det, men det går
            inte. Det går inte i min hemby. Jag har varit idrottsledare i
            cirka tio år.
          </note>
          <note>
            Jag har åkt tusentals mil som idrottsledare. Men jag ser en tendens
            i den lilla ort där jag bor att folk inte har råd att skjutsa
            sina barn längre. Det är bra att man samordnar det. Men när det
            går så långt att man inte har råd att skjutsa fem mil tur och
            retur till vår centralort Falun exempelvis, och då bor jag ganska
            centralt, då har det gått väldigt långt.
          </note>
          <note>
            Jag vill gärna notera i riksdagsprotokollet att jag är en vän
            av bilen så länge inga vettiga alternativ finns, och definitivt
            på den typ av orter där jag bor.
          </note>
          <note>
            Sänkningen av arbetsgivaravgiften inom stödområdet är en aktuell
            fråga. Det gäller turismen. Statsrådet Messing har tidigare varit
            inne på detta och berättat vilka ansträngningar man har gjort.
            Det är en mycket viktig fråga för den norra och västra delen av
            det län jag kommer ifrån där turistindustrin är mycket stor och
            väldigt beroende av den här frågans lösning.
          </note>
          <note>
            Jag är fortfarande optimist och hoppas att det ska lösas.
          </note>
          <note>
            Krisen inom polisväsendet är en annan fråga som gäller även vårt
            län, ett glesbygdslän där det saknas poliser på kvälls- och nattetid.
            Jag tänker inte tala mer om polisen just nu eftersom jag ska ha
            en interpellationsdebatt nästa vecka med justitieministern.
          </note>
          <note>
            Så vägarna. Man blir egentligen en upprepare när man får den
            här platsen på talarlistan, men vägarna är en oerhört prioriterad
            fråga, den måste prioriteras. Vi bor i ett län som verkligen lider
            av dåliga vägar.
          </note>
          <note>
            Man måste vara lite optimistisk, man kan inte bara säga att det
            är dåligt, dåligt, dåligt. Till slut blir det någonting som ingen
            kan ta sig ur. Det finns många småföretagare som väntar på de
            rätta intentionerna och de rätta underlagen för att kunna leva
            och blomstra. Överallt i länet finns det ljusglimtar. Regionalpolitiken
            måste, som både Ola Sundell och andra har sagt, få en annan inriktning.
            Man måste vara optimist.
          </note>
          <note>
            Vi som anmälde oss till den allmänpolitiska debatten var så ärliga
            att vi sade att vi skulle tala om regionalpolitik, och då hamnar
            vi alltså i en sen kvällsdebatt. "Hembygdens röst" sade en föraktfullt
            då jag mötte henne i korridoren i dag. Ja, möjligen är det så.
            Jag är rädd för att Sveriges riksdag håller på att bli en storstadsriksdag.
            Men det finns så många som talar om de stora frågorna, så även
            vi från
          </note>
          <note>
            "källaravdelningen", om uttrycket tillåts, måste få säga vårt.
            Jag kommer i alla fall så länge jag har förtroendet från väljarna
            hemma att diskutera även den här typen av frågor. För mig känns
            de mycket viktiga.
          </note>
          <note type="speaker">
            Anf. 415 PER ERIK GRANSTRÖM (s) replik:
          </note>
          <note>
            Fru talman! Här har vi hört Rolf Gunnarsson gå ut i mycket svepande
            ordalag, och han vill göra sig till talesman för ett stärkande
            av Dalarna.
          </note>
          <note>
            Jag skulle vilja ställa några frågor till Rolf Gunnarsson.
          </note>
          <note>
            För det första vill Rolf Gunnarsson, liksom övriga moderater,
            sänka skatten på bensin. Men samtidigt föreslår moderaterna att
            kostnaden för olycksfallen ska överföras till trafikförsäkringen.
            Jag skulle vilja fråga Rolf Gunnarsson: Hur mycket innebär det
            i höjning av premien på bilförsäkringen för den som äger en bil
            i Dalarna?
          </note>
          <note>
            För det andra säger Rolf Gunnarsson att det saknas resurser till
            vården, omsorgen och skolan. Han slår sig för bröstet och säger
            att han vill stärka Dalarna. Samtidigt vet jag att Rolf Gunnarssons
            partivänner i Stockholm har gått ut i en kampanj där de säger
            att nästa år betalar du 4 800 kr till grundskolan i
          </note>
          <note>
            Stockholm och 2 200 kr till de andra kommunerna.
          </note>
          <note>
            Jag tolkar det som att Rolf Gunnarssons partivänner inte har
            någonting till övers för den omfördelning vi har av resurser mellan
            kommuner och landsting som en kraftig regionalpolitisk satsning.
            Är det Rolf Gunnarssons politik som gäller eller är det hans partivänners
            i Stockholm? Det skulle jag vilja veta.
          </note>
          <note type="speaker">
            Anf. 416 ROLF GUNNARSSON (m) replik:
          </note>
          <note>
            Fru talman! Jag är mycket glad att en socialdemokrat, och framför
            allt från Dalarna, aktiverar sig i debatten. Man ser inte ofta
            till er. Jag tackar verkligen
          </note>
          <note>
            Per Erik Granström för att han aktiverar sig i regionalpolitiken.
            Jag såg att Granström fick kritik i en hemmatidning just för att
            vara lite passiv. Men det här är mycket bra.
          </note>
          <note>
            När jag tog upp de problem som har varit i Dalarna var Göran
            Norlander, partikamrat till Per Erik
          </note>
          <note>
            Granström, uppe i samma ärende och avslutade sitt anförande med
            att säga att han var kritisk till regionalpolitiken. Det är ju
            Per Erik Granströms vänner och partikamrater som har makten i
            ett tiotal kommuner och i landstinget i Dalarna. De har ju möjlighet
            att förändra regionalpolitiken. Det sker en utflyttning från samtliga
            kommuner i Dalarna.
          </note>
          <note>
            Jag måste fråga Per Erik Granström om jag hörde eller fattade
            fel, att Per Erik Granström är nöjd med vad ni socialdemokrater
            har gjort för Dalarnas län de senaste sex åren.
          </note>
          <note type="speaker">
            Anf. 417 PER ERIK GRANSTRÖM (s) replik:
          </note>
          <note>
            Fru talman! Jag noterar att Rolf Gunnarsson väljer att inte svara
            på mina frågor. Jag kan bara tolka det utelämnade svaret som att
            Rolf Gunnarsson inte är beredd att ställa upp på att satsa rejält
            vad det gäller utjämningspolitik i kommuner och landsting. Det
            skulle stärka förutsättningarna för Dalarnas kommuner och Dalarnas
            landsting.
          </note>
          <note>
            I sitt anförande sade också Rolf Gunnarsson att man vill ha mer
            vägsatsningar. Jag skulle då vilja ställa frågan till Rolf Gunnarsson
            med vad han tänker finansiera dessa när han samtidigt hela tiden
            driver en politik som bara går ut på att sänka skatten. Det här
            går inte ihop, Rolf Gunnarsson. Erkänn detta!
          </note>
          <note type="speaker">
            Anf. 418 ROLF GUNNARSSON (m) replik:
          </note>
          <note>
            Fru talman! Jag är fortfarande glad över Per Erik
          </note>
          <note>
            Granströms nyvaknade intresse för regionalpolitiken.
          </note>
          <note>
            Jag tar den sista frågan först. Vi har i vår moderata budget
            - det går att läsa när protokollet kommer ut i morgon - en satsning
            på vägarna med 30 miljarder, 14 miljarder de närmaste tre åren.
            Detta finns finansierat i vår budget.
          </note>
          <note>
            Sedan tar vi detta med bensinpriset. En socialdemokratisk ledamot
            från Dalarna väckte en motion om sänkning av bensinpriset. Jag
            vet inte vad som hände med den. Den passerade obemärkt i riksdagen.
            Den avslogs och det blev ingenting. Det är lite förvånande att
            man kan föra ett sådant dubbelspel och agerar så.
          </note>
          <note>
            Även en sänkning av bensinpriset finns med i vår budget. Jag
            refererade tidigare till Per-Richard
          </note>
          <note>
            Moléns anförande och instämmer helt i det. Vi har ju ett stort
            skattepaket. På en minut hinner jag inte redogöra för det. Men
            vi vill sänka bensinskatten.
          </note>
          <note>
            (forts. prot. 53)
          </note>
          <note>
            5 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 17 januari
          </note>
          <note>
            2000/01:214 av Maud Ekendahl (m) till socialminister Lars Engqvist
          </note>
          <note>
            Assistentersättningen
          </note>
          <note>
            den 18 januari
          </note>
          <note>
            2000/01:215 av Lars Ohly (v) till utrikesminister
          </note>
          <note>
            Anna Lindh
          </note>
          <note>
            Mänskliga rättigheter i Turkiet
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 23 januari.
          </note>
          <note>
            6 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 18 januari
          </note>
          <note>
            2000/01:542 av Michael Hagberg (s) till finansminister Bosse
            Ringholm
          </note>
          <note>
            Förenklat förfarande för att avsluta bolag
          </note>
          <note>
            2000/01:543 av Owe Hellberg (v) till statsrådet
          </note>
          <note>
            Ingela Thalén
          </note>
          <note>
            Eftergift vid återbetalning av bostadsbidrag
          </note>
          <note>
            2000/01:544 av Åke Sandström (c) till näringsminister Björn Rosengren
          </note>
          <note>
            Införande av väg E 12 i TEN
          </note>
          <note>
            2000/01:545 av Carlinge Wisberg (v) till näringsminister Björn
            Rosengren
          </note>
          <note>
            Samhalls arbetsmiljöansvar
          </note>
          <note>
            2000/01:546 av andre vice talman Eva Zetterberg (v)
          </note>
          <note>
            till försvarsminister Björn von Sydow
          </note>
          <note>
            FMV:s upphandlingsrutiner
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 23 januari.
          </note>
          <note>
            7 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 18 januari
          </note>
          <note>
            2000/01:495 av Catharina Hagen (m) till finansminister Bosse
            Ringholm
          </note>
          <note>
            Skattereglerna i Öresundsregionen
          </note>
          <note>
            2000/01:498 av Harald Nordlund (fp) till miljöminister Kjell
            Larsson
          </note>
          <note>
            Utvecklingsarbete inom FORMAS
          </note>
          <note>
            2000/01:501 av Berit Adolfsson (m) till utbildningsminister Thomas
            Östros
          </note>
          <note>
            Brandskattningen av Cancerfonden
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 23 januari.
          </note>
          <note>
            8 § Kammaren åtskildes kl. 22.05.
          </note>
          <note>
            Förhandlingarna leddes av talmannen från sammanträdets början
            t.o.m. 2 §
          </note>
          <note>
            anf. 73 (delvis), av andre vice talmannen därefter t.o.m. anf.
            128 (delvis), av talmannen därefter t.o.m. 4 § anf. 227 (delvis),
            av förste vice talmannen därefter t.o.m. anf. 295 (delvis), av
            andre vice talmannen därefter t.o.m. anf. 339 (delvis), av förste
            vice talmannen därefter t.o.m. anf. 395 (delvis) och av talmannen
            därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
