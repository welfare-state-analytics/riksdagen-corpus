<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200001</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200001</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200001--37</head>
          <docDate when="2000-11-30">2000-11-30</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 24 november.
          </note>
          <note>
            2 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Skrivelse
          </note>
          <note>
            2000/01:46 till socialutskottet
          </note>
          <note>
            3 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Socialförsäkringsutskottets betänkande 2000/01:SfU2
          </note>
          <note>
            4 § Beslut om utskottsbetänkande som slutdebatterats den 29 november
          </note>
          <note>
            KrU1 Utgiftsområde 17 Kultur, medier, trossamfund och fritid
          </note>
          <note>
            Mom. 2 (nya mål för kulturpolitiken)
          </note>
          <note>
            1. utskottet
          </note>
          <note>
            2. res. 1 (fp)
          </note>
          <note>
            Votering:
          </note>
          <note>
            249 för utskottet
          </note>
          <note>
            15 för res. 1
          </note>
          <note>
            42 avstod
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 30 m, 37 v, 37 kd, 14 c, 14 mp
          </note>
          <note>
            För res. 1: 15 fp
          </note>
          <note>
            Avstod: 42 m
          </note>
          <note>
            Frånvarande: 14 s, 10 m, 6 v, 5 kd, 4 c, 2 fp, 2 mp
          </note>
          <note>
            Anna Lilliehöök (m) anmälde att hon avsett att avstå från att
            rösta men markerats ha röstat ja.
          </note>
          <note>
            Mom. 3 (utgångspunkterna för kulturpolitiken)
          </note>
          <note>
            1. utskottet
          </note>
          <note>
            2. res. 2 (m)
          </note>
          <note>
            Votering:
          </note>
          <note>
            236 för utskottet
          </note>
          <note>
            73 för res. 2
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 37 v, 38 kd, 15 c, 15 fp, 14 mp
          </note>
          <note>
            För res. 2: 73 m
          </note>
          <note>
            Frånvarande: 14 s, 9 m, 6 v, 4 kd, 3 c, 2 fp, 2 mp
          </note>
          <note>
            Mom. 4 (samhällets stöd till kultursektorn)
          </note>
          <note>
            1. utskottet
          </note>
          <note>
            2. res. 3 (kd)
          </note>
          <note>
            Votering:
          </note>
          <note>
            270 för utskottet
          </note>
          <note>
            38 för res. 3
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 73 m, 37 v, 15 c, 14 fp, 14 mp
          </note>
          <note>
            För res. 3: 38 kd
          </note>
          <note>
            Frånvarande: 14 s, 9 m, 6 v, 4 kd, 3 c, 3 fp, 2 mp
          </note>
          <note>
            Mom. 5 (kulturpolitiska utredningar)
          </note>
          <note>
            1. utskottet
          </note>
          <note>
            2. res. 4 (v)
          </note>
          <note>
            Votering:
          </note>
          <note>
            271 för utskottet
          </note>
          <note>
            37 för res. 4
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 72 m, 38 kd, 15 c, 15 fp, 14 mp
          </note>
          <note>
            För res. 4: 37 v
          </note>
          <note>
            Frånvarande: 14 s, 10 m, 6 v, 4 kd, 3 c, 2 fp, 2 mp
          </note>
          <note>
            Mom. 6 (kultur riktad till barn och ungdomar)
          </note>
          <note>
            1. utskottet
          </note>
          <note>
            2. res. 5 (c)
          </note>
          <note>
            3. res. 6 (mp)
          </note>
          <note>
            Förberedande votering:
          </note>
          <note>
            19 för res. 5
          </note>
          <note>
            14 för res. 6
          </note>
          <note>
            275 avstod
          </note>
          <note>
            41 frånvarande
          </note>
          <note>
            Kammaren biträdde res. 5.
          </note>
          <note>
            Huvudvotering:
          </note>
          <note>
            269 för utskottet
          </note>
          <note>
            15 för res. 5
          </note>
          <note>
            25 avstod
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            För utskottet: 117 s, 62 m, 37 v, 38 kd, 15 fp,
          </note>
          <note>
            För res. 4 15 c
          </note>
          <note>
            Avstod: 11 m,14 mp
          </note>
          <note>
            Frånvarande: 14 s, 9 m, 6 v, 4 kd, 3 c, 2 fp, 2 mp
          </note>
          <note>
            Cecilia Magnusson (m) anmälde att hon avsett att rösta ja men
            markerats ha avstått från att rösta.
          </note>
          <note>
            Mom. 8 (kulturinstitutionernas hyreskostnader)
          </note>
          <note>
            1. utskottet
          </note>
          <note>
            2. res. 7 (v)
          </note>
          <note>
            Votering:
          </note>
          <note>
            273 för utskottet
          </note>
          <note>
            36 för res. 7
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 73 m, 1 v, 38 kd, 15 c, 15 fp, 14
          </note>
          <note>
            mp
          </note>
          <note>
            För res. 7: 36 v
          </note>
          <note>
            Frånvarande: 14 s, 9 m, 6 v, 4 kd, 3 c, 2 fp, 2 mp
          </note>
          <note>
            Mom. 15 (inrättande av ett nationellt uppdrag inom ämnesområdet
            politisk illustrationskonst)
          </note>
          <note>
            Yrkanden:
          </note>
          <note>
            1. utskottets hemställan
          </note>
          <note>
            2. hemställan i mot. Kr333 (s)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 29 (museernas ekonomi och myndighetsstrukturen på museiområdet)
          </note>
          <note>
            1. utskottet
          </note>
          <note>
            2. res. 20 (kd, m)
          </note>
          <note>
            Votering:
          </note>
          <note>
            199 för utskottet
          </note>
          <note>
            110 för res. 20
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 37 v, 1 kd, 15 c, 15 fp, 14 mp
          </note>
          <note>
            För res. 20: 73 m, 37 kd
          </note>
          <note>
            Frånvarande: 14 s, 9 m, 6 v, 4 kd, 3 c, 2 fp, 2 mp
          </note>
          <note>
            Annelie Enochson (kd) anmälde att hon avsett att rösta nej men
            markerats ha röstat ja.
          </note>
          <note>
            Mom. 31 (utredning av länsmuseernas ekonomiska situation)
          </note>
          <note>
            1. utskottet
          </note>
          <note>
            2. res. 21 (c, fp)
          </note>
          <note>
            Votering:
          </note>
          <note>
            278 för utskottet
          </note>
          <note>
            31 för res. 21
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 72 m, 37 v, 38 kd, 14 mp
          </note>
          <note>
            För res. 21: 1 m, 15 c, 15 fp
          </note>
          <note>
            Frånvarande: 14 s, 9 m, 6 v, 4 kd, 3 c, 2 fp, 2 mp
          </note>
          <note>
            Mom. 43 (ändring i lagen om TV-avgift)
          </note>
          <note>
            1. utskottet
          </note>
          <note>
            2. res. 29 (m, fp)
          </note>
          <note>
            Votering:
          </note>
          <note>
            221 för utskottet
          </note>
          <note>
            88 för res. 29
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 37 v, 38 kd, 15 c, 14 mp
          </note>
          <note>
            För res. 29: 73 m, 15 fp
          </note>
          <note>
            Frånvarande: 14 s, 9 m, 6 v, 4 kd, 3 c, 2 fp, 2 mp
          </note>
          <note>
            Mom. 49 (såvitt avser Göteborgsoperan)
          </note>
          <note>
            Yrkanden:
          </note>
          <note>
            1. utskottets hemställan
          </note>
          <note>
            2. utskottets hemställan med den ändring som föranleddes av bifall
            till mot. Kr248 (m, kd, c, fp, mp)
          </note>
          <note>
            Votering:
          </note>
          <note>
            290 för utskottet
          </note>
          <note>
            15 för mot.
          </note>
          <note>
            4 avstod
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 66 m, 36 v, 32 kd, 12 c, 13 fp, 14
          </note>
          <note>
            mp
          </note>
          <note>
            För mot.: 5 m, 5 kd, 3 c, 2 fp
          </note>
          <note>
            Avstod: 2 m, 1 v, 1 kd
          </note>
          <note>
            Frånvarande: 14 s, 9 m, 6 v, 4 kd, 3 c, 2 fp, 2 mp
          </note>
          <note>
            Berit Jóhannesson och Rolf Olsson (båda v) anmälde att de avsett
            att avstå från att rösta men markerats ha röstat ja.
          </note>
          <note>
            Mom. 49 (såvitt avser Göteborgsmusiken)
          </note>
          <note>
            Yrkanden:
          </note>
          <note>
            1. utskottets hemställan
          </note>
          <note>
            2. utskottets hemställan med den ändring som föranleddes av bifall
            till mot. Kr304 (kd, v, fp)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 49 (i övrigt)
          </note>
          <note>
            Kammaren biföll utskottets hemställan.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            5 § Rikets styrelse
          </note>
          <note>
            Föredrogs konstitutionsutskottets betänkande 2000/01:KU1
          </note>
          <note>
            Utgiftsområde 1 Rikets styrelse (prop. 2000/01:1
          </note>
          <note>
            delvis och redog. 1999/2000:RFK1).
          </note>
          <note type="speaker">
            Anf. 1 NILS FREDRIK AURELIUS (m):
          </note>
          <note>
            Fru talman! Utgiftsområde 1, som konstitutionsutskottet har att
            ta ställning till, är icke speciellt stort när det gäller pengar,
            i varje fall inte jämfört med vad vissa andra utskott har att
            ta ställning till. Dessutom har riksdagens majoritet, på grund
            av ett olycksaligt beslut den 22 november i år, beslutat att fastställa
            ekonomiska ramar på ett sätt som gör att andra förslag, t.ex.
            från Moderata samlingspartiet, är något överspelade. Våra synpunkter
            på hur ramarna borde ha varit och hur det då skulle ha yttrat
            sig inom detta utgiftsområde finns därför i ett särskilt yttrande,
            nr 1.
          </note>
          <note>
            Att det också finns med en reservation från vår sida beror på
            att det rör utgifter för år 2002.
          </note>
          <note>
            Det är egentligen två saker som är lite principiellt intressanta
            i det här betänkandet, som vi ser det, och det är presstödet i
            första hand och i någon mån också partistödet. Det är inga helt
            nya synpunkter, men jag ska ändå kort redogöra för en principiell
            inställning.
          </note>
          <note>
            Fru talman! Presstödet infördes en gång i förhoppningen att det
            skulle bidra till att värna mångfalden på dagstidningsmarknaden
            och därmed främja en allsidig nyhetsförmedling och opinionsbildning.
            De positiva effekter som man hoppades på vägde då tyngre än de
            invändningar som fanns redan då, nämligen att delar av pressen
            skulle bli beroende av statligt stöd.
          </note>
          <note>
            Nu är det ganska tydligt att tilltron till stödets positiva effekter
            för mångfalden, det fria ordet och den fria opinionsbildningen
            har fått sig en törn. Det stora antalet tidningsnedläggningar
            - nu senast av Arbetet
          </note>
          <note>
            - visar att medlet inte har varit uthålligt effektivt.
          </note>
          <note>
            Tanken var ju att presstödet skulle vara en tidsbegränsad kapitalinjektion
            och leda till modernisering och bättre konkurrenskraft för andratidningarna.
            Men i verkligheten har stödet till stor del använts för att täcka
            tidningarnas löpande utgifter. Därmed, menar åtskilliga, har det
            snarast motverkat nödvändiga rationaliseringsåtgärder. Tidningarna
            har helt enkelt anpassat sig till systemet och i vissa fall blivit
            permanent stödberoende.
          </note>
          <note>
            Dessutom har naturligtvis konkurrensen snedvridits som en följd
            av att vissa tidningar fått stöd och andra inte. Man kan vidare
            hävda att diskussionen om mångfalden i fråga om nyhetsförmedling
            och opinionsbildning kommit i ett något annat läge genom utvecklingen
            av nya medier - alltså i ett något annat läge än på 70-talet.
            Massmedielandskapet har onekligen förändrats.
          </note>
          <note>
            Också för de traditionella papperstidningarna sker nu snabba
            förändringar av konkurrenssituationen, inte minst genom nya distributionssätt.
            Vi lever alltså i en tid som har förändrats mycket sedan presstödet
            infördes på 70-talet. Men presstödet finns kvar och har vuxit
            och uppgår nu till 539 miljoner om året, vartill kommer kostnader
            för Presstödsnämnden. Då kan man kanske tycka att 539 miljoner
            inte är så lite pengar, så att nu om inte förr tycker jag att
            det finns anledning att fråga sig om inte dessa pengar kan användas
            på ett bättre sätt.
          </note>
          <note>
            Sammantaget talar alltså mycket för att presstödet bör utmönstras.
            När presstödet försvunnit behövs inte längre Presstödsnämnden
            rimligt nog, utan de uppgifter som återstår kan skötas av Kammarkollegiet.
          </note>
          <note>
            Några ord om partistödet också: De politiska partierna bör förstås
            ha sin lojalitet hos väljarkåren. Att många sympatisörer regelbundet
            betalar in små bidrag är ett bättre och sundare system än att
            partierna är beroende av statligt och kommunalt stöd. Demokratiutredningen
            och Demokratirådets årsrapport nu senast visar att partierna i
            dag befinner sig i svårigheter med bl.a. starkt vikande medlemsutveckling.
          </note>
          <note>
            Den förtroendekrisen kan inte avhjälpas med partistöd. Vore partistödet
            en förutsättning för högt medlemstal, skulle ju icke den nuvarande
            krisen ha uppkommit. Vi menar i stället att det är rimligt att
            det statliga partistödet, som ju är den del av partistödet som
            vi har att ta ställning till här, minskar.
          </note>
          <note>
            Fru talman! Låt mig till protokollet meddela att det har blivit
            ett litet fel i sista meningen i det moderata särskilda yttrandet
            på s. 40. Där ska siffran vara
          </note>
          <note>
            25 % och inte, som det står, 21 %.
          </note>
          <note>
            Jag yrkar bifall till reservation 2.
          </note>
          <note type="speaker">
            Anf. 2 INGVAR SVENSSON (kd):
          </note>
          <note>
            Fru talman! Vi befinner oss nu i budgetprocessens andra steg.
            När vi i Riksdagsutredningen för ett antal år sedan fastnade för
            rambudgetmodellen tänkte vi oss att det andra steget i budgetprocessen
            skulle vara fyllt av flexibilitet och vitalitet. I stället har
            vi fått ett system som innebär låsning och rigiditet. Där ser
            man hur lätt det är att misslyckas i politiken. Vägen till ett
            visst ställe är helt uppenbart stensatt med goda föresatser.
          </note>
          <note>
            Det påstås visst också att en viss potentat finns i detaljerna.
            Och så är det verkligen i det här fallet.
          </note>
          <note>
            Detta med att både anslag och anslagsvillkor för ett helt utgiftsområde
            ska tas i ett enda klubbslag är förstås gefundenes fressen för
            en regering, och speciellt för en minoritetsregering.
          </note>
          <note>
            Nu har vi förstås en situation för närvarande där minoritetsregeringen
            har två bakbundna stödpartier till sitt förfogande. Men faktum
            är att en minoritetsregering har betydande svängrum även utan
            stödpartier genom det system som finns.
          </note>
          <note>
            Fru talman! Det här rigida systemet minskar riksdagens makt och
            innebär en nedgradering av det andra steget i budgetprocessen.
            Varje parti - varje oppositionsparti - vill ju i budgetbesluten
            visa upp sina helhetsbilder. Det borde ju varje politisk bedömare
            förstå. Men för att i någon liten fråga faktiskt kunna hitta en
            majoritet för en viss justering är den enda möjligheten att i
            alla andra frågor ställa upp bakom regeringsförslaget. I praktiken
            är därmed majoritetsbesluten i sådana frågor borta ur bilden.
          </note>
          <note>
            Fru talman! Nu hade visserligen Riksdagskommitténs referensgrupp
            för utvärdering av budgetprocessen att ta upp denna frågeställning,
            men se av detta bidde inte ens en tumme. Gruppen som först visade
            betydlig handlingskraft fastnade så småningom i ett harvande kring
            frågorna om att komma ifrån dubbelbehandlingen av budgetfrågorna
            på vår och höst. Den första enigheten slutade i att gruppen lämnar
            två förslag till Riksdagskommittén. Så vi får tills vidare fortsätta
            med denna bisarra beslutsordning i det andra steget.
          </note>
          <note>
            Fru talman! Vi kristdemokrater har en reservation till betänkandet.
            Den ligger utanför utgiftsområdesbeslutet.
          </note>
          <note>
            För att underlätta kammarens arbete kommer jag inte att yrka
            bifall till den. Men kravet i den är högst motiverat. I fjol införde
            vi en regel som gäller fr.o.m. år
          </note>
          <note>
            2000 för regionala endagstidningar med minst 2 000
          </note>
          <note>
            exemplar i upplaga. Det är en sviktbräda som medger att man under
            ett par års tid kan doppa under 2000-
          </note>
          <note>
            nivån men över 1500-nivån och ändå få behålla fullt presstöd.
            Motionskravet från oss gäller endags rikstidningar som ju har
            en motsvarande gräns vid en upplaga på 7 000 exemplar. Vi menar
            att det är rimligt att det finns kongruens i systemen och att
            motsvarande sviktbräda införs på den nivån. Men logik och sammanhang
            är inget som regeringssidan känner något särskilt varmt för i
            det här sammanhanget.
          </note>
          <note>
            Fru talman! På tal om presstödet vill jag också notera att Moderaterna
            har en principreservation om detta. Där vill man avveckla presstödet
            som helhet.
          </note>
          <note>
            Vår syn är följande och avviker från reservationens linje.
          </note>
          <note>
            Dagstidningarna har länge haft en stark och särskild ställning
            när det gäller förutsättningarna för demokratin i Sverige. Det
            behövs medier som på ett heltäckande sätt kan fylla uppgiften
            att främja demokratin genom den fria åsiktsbildningen. Inget annat
            medium har på samma fullständiga sätt som dagspressen fyllt en
            sådan uppgift. I det nya mediesamhället får dock pressen och speciellt
            dagspressen finna sig i att dess starka ställning hotas.
          </note>
          <note>
            Men det får fortfarande ses som en politisk uppgift att dagspressen
            ges bästa möjliga förutsättningar att upprätthålla och fördjupa
            sin roll i det demokratiska systemet. Målet med presspolitiken
            är därvid att dagstidningarna ska medverka till att främja demokratin
            genom en allsidig, vital och fri åsikts- och opinionsbildning.
            Utan en stark, mångsidig och differentierad dagspress går mycket
            av den totala mångfalden förlorad och det kan inte utan vidare
            kompenseras av utvecklingen inom andra medier.
          </note>
          <note>
            Presstödet har betytt mycket både för mångfald i opinionsbildning
            och för övrig publicistisk mångfald.
          </note>
          <note>
            Genom strukturförändringar, dels på annonssidan, dels vad gäller
            förändrade krav hos läsarna, tror vi dock att presstödet så småningom
            av sig självt kommer att fasas ut genom t.ex. samverkan och fusioner
            av olika slag. Vår åsikt är att statsmakterna bör stödja sådana
            strukturförändringar i syfte att få en livskraftig dagspress.
            På den punkten vill vi alltså ge regeringen råg i ryggen.
          </note>
          <note>
            Fru talman! I våra budgetkrav har vi dock motsatt oss en uppräkning
            av driftstödet, både för i år och för nästa år. Samtidigt har
            vi pekat på att det är onödigt att bevilja anslag på 90 miljoner
            kronor som skulle ha gått till en tidning som nu är nedlagd. Det
            får vara någon måtta på den typen av planerat anslagssparande.
          </note>
          <note>
            Fru talman! Sedan kan jag notera att vi även hade velat ha en
            mindre neddragning av resurserna till
          </note>
          <note>
            Datainspektionen.
          </note>
          <note>
            Över Regeringskansliet har det nu under ett antal år regnat manna,
            eller ska man säga att man har gödslat med medel? I alla fall
            gäller det att inte gödsla för mycket. Den spröda plantan kan
            ju ha problem att ta sig genom massan. Vi tycker nog att det är
            rimligt att man vet vad man satsar resurserna på. Vi är väl inte
            helt entusiastiska inför redovisningen av effektiviteten inom
            Regeringskansliet. Och nu efter alla gödsling ska man försöka
            sig på att undersöka behovet av dimensionering för myndigheten.
          </note>
          <note>
            Det är väl lite som att kasta in jästen efter degen. Den här
            enorma satsningen kanske också kan betecknas som ett skott i natten,
            kanske t.o.m. ett kanonskott i natten. Vi vill alltså spara några
            hundra miljoner på den andra sidan Strömmen.
          </note>
          <note>
            Fru talman! Vi kristdemokrater har redovisat vår alternativa
            budget i ett särskilt yttrande och kommer därför att avstå vid
            en eventuell omröstning om innehållet i utgiftsområde 1. Men avstående
            baseras på att vi vill visa upp en helhetsbild av partiets politik.
            Vi står alltså bakom utskottets budgetförslag i de delar som inte
            berörs av punkterna i vårt särskilda yttrande.
          </note>
          <note type="speaker">
            Anf. 3 ÅSA TORSTENSSON (c):
          </note>
          <note>
            Fru talman! Dagens debatt berör konstitutionsutskottets ansvar
            för budgetens utgiftsområden. Det är kanske inte den mest dominerande
            debatten bland alla budgetdebatter, och kanske inte heller den
            mest åsiktsskiljande om man som hastigast studerar underlaget.
            Men, fru talman, inom utgiftsområdet Rikets styrelse återfinns
            dock för Centerpartiet viktiga politiska ställningstaganden och
            också, som reservationerna visar, viktiga ideologiska skillnader.
          </note>
          <note>
            Fru talman! I dag tryggas mångfalden inom tidningsvärlden till
            stor del genom presstödet, som garanterar många tidningars existens.
            Det är inte aktuellt att avveckla eller minska presstödet. Snarare
            påbjuder situationen att det befintliga presstödet förenas med
            särskilda insatser för att underlätta för alla tidningsföretag
            att utveckla teknik och arbetsformer för att vara med på den digitala
            mediemarknaden och möta framtidens krav i 2000-talets medievärld
            samt riktade åtgärder för att återfå 2000-talets nya tidningskund.
          </note>
          <note>
            Tidningarna, och en mångfald i fråga om det skrivna ordet, har
            en avgörande roll i en demokrati som värnar det fria ordet och
            debatten. Men alla människors mediekonsumtion förändras. Det märks
            tydligt genom dagstidningarnas utveckling. Sedan början av 1990-talet
            har dagspressens upplagor visat en vikande utveckling. Morgontidningarna
            har hållit sin position bättre än kvällstidningarna. Tidningsläsandet
            är fortfarande högt, men intresset är klart åldersberoende. Yngre
            läser tidningen i mindre utsträckning än äldre. Därför är det
            avgörande att tidningsbranschen skapar en ny press som möter 2000-
          </note>
          <note>
            talets nya och yngre kunder.
          </note>
          <note>
            Fru talman! Det är bra att regeringen har lyssnat på Centerpartiet
            och höjt tidningarnas driftstöd. Med den inriktningen stöder Centerpartiet
            förslaget. Men det är inte tillräckligt, och det är snarare inriktningen
            som borde ha förändrats. Presstödsnämnden visade i sin senaste
            årliga rapport från 1999 att dagspressen har sjunkande upplagor
            och en vikande annonsvolym trots konjunkturuppgång. Det är en
            rapport som ska tas emot med stor oro i ett samhälle som värnar
            det fria ordets mångfald.
          </note>
          <note>
            Regeringen föreslår vidare att endagstidningar ges rätt att ingå
            i samdistributionen till samma pris som flerdagarstidningar om
            de har minst 1 % hushållstäckning i den region där tidningen är
            belägen. Det är bra. Det är ett logiskt och efterlängtat förslag
            eftersom endagstidningarna har hamnat i ett sämre konkurrensläge
            än de samdistribuerade tidningarna.
          </note>
          <note>
            Skulle endagstidningarna slås ut, fru talman, skulle det starkt
            påverka hela mediebilden. Det skulle innebära ett allvarligt hot
            mot mångfalden inom dagstidningsmarknaden. Därför är förslaget
            att ge endagstidningar möjlighet att ingå i samdistribution till
            lika pris en vinst för abonnenterna, som därmed får förbättrad
            service, och också en vinst för endagstidningarna, som får höjd
            status.
          </note>
          <note>
            Men, fru talman, många av landets endagstidningar har det i dag
            mycket besvärligt. Det är de tidningarna som har det svårast att
            trots högkonjunkturen återfå den annonsmarknad som försvann i
            samband med konjunkturnedgången. För att underlätta för dessa
            tidningar samt för att motverka det ständiga existenshotet vore
            det rimligare om man följde den lösning som gällde i samband med
            det tillfälliga driftstödet under 1997 och 1998, då endagstidningar
            fick ett ökat basstöd.
          </note>
          <note>
            Ett ökat stöd skulle möjliggöra för endagstidningar att utvecklas.
            Då det under hösten har skett förändringar på tidningsmarknaden
            borde det också finnas möjlighet och utrymme att genomföra en
            förändring i riktning mot ökat basstöd. Det är därför beklagligt
            att socialdemokraterna inte anser att det finns skäl att förändra
            driftsödet i den riktning som Centerpartiet har föreslagit.
          </note>
          <note>
            Fru talman! Centerpartiet har konsekvent genomlyst de olika budgetförändringar
            som föreslagits.
          </note>
          <note>
            Inom området Rikets styrelse återfinns en del höjningar som vi
            känner igen sedan tidigare år, t.ex.
          </note>
          <note>
            höjningen av Regeringskansliets budget, där det återigen hänvisas
            till EU-ordförandeskapets halvår.
          </note>
          <note>
            Centerpartiet är mycket angeläget om att ordförandeskapet ska
            bli ett framgångsrikt halvår men anser att ytterligare 100 miljoner
            kronor inte är nödvändigt.
          </note>
          <note>
            Dessutom borde vi med tanke på tidigare omstruktureringar inom
            Regeringskansliet nu kunna kräva att få se en effektivisering
            av detsamma.
          </note>
          <note>
            Likaså anser Centerpartiet att regeringens utökade budgetanslag
            för Radio- och TV-verket inte är nödvändigt. Därmed avslår vi
            detta, liksom ökningen till
          </note>
          <note>
            Kungliga hov- och slottsstaten.
          </note>
          <note>
            Fru talman! Jag yrkar härmed bifall till reservation 1.
          </note>
          <note type="speaker">
            Anf. 4 HELENA BARGHOLTZ (fp):
          </note>
          <note>
            Fru talman! Folkpartiet liberalerna har i en rad motioner föreslagit
            en alternativ budget för år 2001.
          </note>
          <note>
            Vårt budgetförslag innebär i sina huvuddrag sänkta skatter för
            ökat företagande, en långsiktig och uthållig tillväxt och en mer
            rättvis skattepolitik för bl.a. barnfamiljer. Det innebär också
            utgiftsökningar när det gäller vård och omsorg, utbildning, forskning,
            bistånd, miljö och rättssäkerhet.
          </note>
          <note>
            Fru talman! Riksdagens budgetprocess är, precis som Ingvar Svensson
            nyligen beskrivit, väldigt komplicerad. Jag måste medge att jag
            fortfarande har svårt att riktigt få grepp om den. Inte minst
            komplicerat blir det med tanke på att varje parti lägger fram
            sitt budgetförslag som en helhet. Redan förra året diskuterade
            vi här i kammaren vid den här tidpunkten om vi skulle presentera
            våra avvikande synpunkter i reservationer eller i särskilda yttranden.
            Jag väljer att redovisa Folkpartiets synpunkter i ett särskilt
            yttrande.
          </note>
          <note>
            Vårt förslag till utgiftsram för utgiftsområdet Rikets styrelse
            var 760 miljoner kronor mindre än regeringens förslag. Men det
            har ju avstyrkts i budgetprocessens första steg. Då Folkpartiets
            budgetförslag är en helhet är det inte meningsfullt att fullfölja
            våra anslagsyrkanden i detta andra steg.
          </note>
          <note>
            Jag vill särskilt markera att vi ställer oss bakom utskottets
            förslag när det gäller avskaffande av sjukvårdsförmåner och ersättning
            för läkemedelskostnader för riksdagsledamöterna.
          </note>
          <note>
            Folkpartiet har alltså i sin partimotion väckt förslag som innebär
            en sänkning av ramen med totalt
          </note>
          <note>
            760 miljoner kronor. Det innebär att vi vill sänka anslaget till
            Regeringskansliet med 330 miljoner kronor i förhållande till regeringens
            förslag. Enligt vår mening har Regeringskansliet vuxit orimligt
            mycket under den socialdemokratiska regeringens tid.
          </note>
          <note>
            Självklart är det viktigt att standarden är hög och att
          </note>
          <note>
            Regeringskansliet kan erbjuda sina anställda konkurrenskraftiga
            löner och inte minst erbjuda bra löner till sina kvinnliga anställda.
            Det är litet si och så med den saken. Men den nuvarande regeringens
            politiska ambitioner har enligt vår mening blivit alltför stora.
          </note>
          <note>
            Och det är ju trots allt så att kvaliteten på arbetet i
          </note>
          <note>
            Regeringskansliet inte automatiskt är beroende av antalet anställda.
            Misstag kan förekomma, och vi har ju nyligen haft ett flagrant
            sådant. Men genom en mer begränsad utgiftsökning så kan ändå de
            krav som
          </note>
          <note>
            EU:s ordförandeskap kommer att ställa på Sverige under nästa
            halvår tillgodoses. Det är vår bedömning.
          </note>
          <note>
            I vår partimotion föreslår vi också i likhet med tidigare år
            att partistödet minskas med 30 miljoner kronor för år 2001. Partiernas
            beroende av offentliga medel måste begränsas. Därför är vår minskning
            av partistödet motiverad. Flera talare har här tidigare tagit
            upp presstödet. Och Folkpartiet föreslår en kraftig besparing
            på 400 miljoner kronor. Presstödet har under de senaste 30 åren
            haft i stort sett samma inriktning. Men det snedvrider enligt
            vår mening konkurrensen, inte minst med tanke på att medielandskapet
            nu förändras i en rasande takt. Det är väldigt spännande och positivt
            med dessa databastidningar.
          </note>
          <note>
            De ger oss politiker ännu fler arenor där vi kan föra fram våra
            åsikter, och det är ju mycket att vara tacksam för. Men vad som
            är så orättvist är att dessa nya tidningar inte har några möjligheter
            att söka presstöd.
          </note>
          <note>
            Presstöd får bara traditionellt tryckta papperstidningar. Om
            man kunde hitta en modell som skapade rättvisa mellan databastidningar
            och papperstidningar så vore det bra. Men jag betvivlar att detta
            är möjligt.
          </note>
          <note>
            Därför är en minskning av presstödet med 400 miljoner kronor
            mycket motiverad i dagsläget. Som det nu ser ut så måste pressen
            börja kunna fungera utan statligt stöd.
          </note>
          <note>
            Fru talman! Jag har naturligtvis också tittat på de andra partiernas
            budgetförslag, och jag kan se att vi i mycket är överens med de
            andra borgerliga partierna.
          </note>
          <note>
            Det gäller bl.a. neddragningen av anslaget till Regeringskansliet.
          </note>
          <note>
            Jag vill också säga något om Kungliga hov- och slottsstaten.
            Det har föreslagits en höjning av detta anslag, och jag tycker
            faktiskt att den är väl motiverad. Det handlar bl.a. om driftstödet
            för de olika slotten. Vi vet ju att de är mycket omtyckta. Det
            är väldigt många turister som kommer för att titta på slotten.
            Inte minst det nya museet, Museum Tre Kronor, har väckt ett väldigt
            stort intresse. Men det handlar också om ett ökat anslag med anledning
            av att Kronprinsessan Victoria nu ska börja jobba. Och som ordförande
            för ett kvinnoförbund tycker jag att det är väldigt viktigt att
            duktiga kvinnor får bra ersättning.
          </note>
          <note>
            Det gäller också om man är kronprinsessa.
          </note>
          <note>
            Fru talman! Som jag inledningsvis sade har vårt besparingsförslag
            inte tillstyrkts i budgetprocessens första del. Därför deltar
            vi inte i beslutet om anslagsfördelningen inom utgiftsområde 1.
          </note>
          <note type="speaker">
            Anf. 5 PER LAGER (mp):
          </note>
          <note>
            Fru talman! Jag yrkar till att börja med bifall till hemställan
            i betänkandet i dess helhet med undantag av mom. 6, där Miljöpartiet
            har fogat en reservation till betänkandet. Jag har också skrivit
            ett särskilt yttrande som jag återkommer till.
          </note>
          <note>
            Samernas kultur, i likhet med andra kulturer, kännetecknas av
            att det finns egna idéer, värden, normer och ett eget sätt att
            se på omgivningen, skapa sammanhang och uttrycka just dessa.
          </note>
          <note>
            Samerna var länge en bortglömd del av befolkningen i uppbyggnaden
            av det generella svenska välfärdssamhället. Samernas kulturella
            behov och önskningar negligerades samtidigt som en generellt ökad
            jämlikhet var ett av riksdagen uttalat mål.
          </note>
          <note>
            Miljöpartiet välkomnar därför att Sverige har anslutit sig till
            Europarådets konventioner om nationella minoriteter och minoritetsspråk.
            Det innebär att samiska erkänns som ett minoritetsspråk i Sverige.
          </note>
          <note>
            Enligt Minoritetsspråkskommitténs betänkande och regeringens
            proposition senare sägs att tidningen
          </note>
          <note>
            Samefolket i princip faller inom ramen för presstöd.
          </note>
          <note>
            Den har en upplaga på ca 2 000 exemplar och finansieras till
            50 % av Sametingets kulturanslag. Miljöpartiet anser att det bör
            inrättas ett särskilt presstöd för tidningen Samefolket i enlighet
            med Minoritetsspråkskommitténs betänkande och att regeringen därför
            bör tillsätta en utredning med uppgift att klarlägga hur ett sådant
            presstöd ska utformas. Men eftersom det finns skäl att också se
            över frågan om särskilt presstöd till andra tidningar som helt
            eller delvis ges ut på invandrar- och minoritetsspråk bör dessa
            också ingå i ett sådant utredningsuppdrag. Flera av dessa har
            för närvarande små möjligheter att klara presstödsförordningens
            krav. Icke desto mindre spelar de en stor roll i integrationshänseende
            samtidigt som de är viktiga för minoritetens möjlighet att kommunicera
            med sitt eget språk och sina egna traditioner.
          </note>
          <note>
            I den här frågan finns det motioner också från Socialdemokraterna,
            Vänsterpartiet och Kristdemokraterna med ungefär samma innehåll
            och yrkanden.
          </note>
          <note>
            Därför vill jag yrka bifall särskilt till reservation 4.
          </note>
          <note>
            Fru talman! Det finns också ljusa stunder i det här arbetet och
            undantag från i förväg förväntade avslag i utskottsbehandlingen
            av enskilda motioner. I det här betänkandet finns ett sådant där
            det plötsligt bildades en majoritet kring två motioner, en från
            Miljöpartiet och en från Vänsterpartiet, enligt vilka man vill
            avskaffa ersättningen för riksdagsledamöternas sjukvårds- och
            läkemedelskostnader. Det är besvärande för oss som själva har
            fria läkemedel och subventionerad läkarvård att fatta beslut om
            kostnadsökningar för ekonomiskt svaga grupper. Av rättviseskäl
            och med tanke på de märkbara löneökningar som vi riksdagsledamöter
            har fått under senare år bör vi inte ha sådana förmåner. Nu beslutade
            utskottet att skriva ett tillkännagivande riktat till riksdagsstyrelsen
            om en snabb utredning om hur ändringar i ersättningssystemet ska
            göras. Det är utmärkt. Vi tackar för stödet i denna fråga.
          </note>
          <note>
            Fru talman! Till betänkandet har jag också fogat ett särskilt
            yttrande som handlar om riksdagsledamöternas arvoden. 1998 då
            riksdagen tog saken i egna händer och körde över den för ändamålet
            tillsatta
          </note>
          <note>
            Arvodesnämnden reserverade sig Miljöpartiet som enda parti mot
            beslutet. Det var då inte bara ett skifte mellan kostnadsersättning
            och arvode utan faktiskt en reell höjning, detta utan att det
            fanns pengar i budgeten. Man fick helt enkelt låna av kommande
            budget.
          </note>
          <note>
            Anledningen var att arvodena varit frusna under ett antal år
            och nu ansågs behöva komma i fas med löneutvecklingen för grupper
            som riksdagsledamöterna jämförs med, nämligen statsråd och vissa
            statstjänstemän, främst då domare i s.k. rådsklass. Vad vi i
          </note>
          <note>
            Miljöpartiet såg och fortfarande ser som ett problem är inte
            själva arvodet - det är mer än tillräckligt -
          </note>
          <note>
            utan behovet av mer stöd för ledamöterna. Särskilt för ledamöter
            i de mindre partierna är arbetssituationen i dag mycket tuff,
            och satsningen på mer politiska sekreterartider är därför den
            rätta vägen att göra riksdagsledamotens arbete mer attraktivt
            och mänskligt.
          </note>
          <note>
            Förra året höjdes arvodet igen - den här gången av Arvodesnämnden
            - till 38 000 kr i månaden. Det var enligt Miljöpartiet en onödig
            höjning men eftersom vi respekterar Arvodesnämndens beslut reserverade
            vi oss inte. Att vi i år, i oktober, åter fått en höjning, nu
            med 5 %, är enligt min mening olyckligt.
          </note>
          <note>
            Samtidigt, fru talman, har jag nu liksom då åsikten att det är
            en av riksdagen oberoende nämnd som ska avgöra våra arvoden. Nå,
            kan man säga, då är det väl inget att prata om. Nej, kanske inte.
            Men vi ska heller inte bara låtsas som att ingenting hänt. Det
            finns ju många och stora grupper i vårt samhälle som sliter oerhört
            hårt för inte ens halva summan.
          </note>
          <note>
            Det är inte min mening att försöka plocka billiga politiska poäng
            i frågan, att vara populist i negativ bemärkelse, utan det är
            helt enkelt fråga om en konsekvens av min och Miljöpartiets inställning
            och den vill vi markera. Vi anser nämligen att riksdagsledamöternas
            insatser är viktiga och värdefulla men vi är ju också folkets
            representanter. I den meningen är tanken populistisk - folklig,
            passande. Därför bör inte våra klyftor ökas. Vi ska väl heller
            inte lönemässigt fjärma oss ännu mer från merparten av dem som
            vi representerar. Det kan lätt bli en ny grogrund för det ofta
            orättvisa politikerförakt som de flesta av oss någon gång råkar
            ut för.
          </note>
          <note>
            Höjningen av arvodet för riksdagsledamöterna och de svenska EU-parlamentarikerna
            är drygt 3,6
          </note>
          <note>
            miljoner kronor i år. Nästa år, år 2001, kostar höjningen drygt
            14,5 miljoner kronor. För hela den här höjningen finns ingen beslutad
            finansiering i budgeten, där man räknat med bara 3 %. Detta ryms
            ändå enligt utskottet inom anslaget. Först till år 2002 räknar
            man med en riktig permanent finansiering. Vilka andra utgiftshöjningar
            och krav, fru talman, skulle vi kunna tillmötesgå med sådana finansieringsförutsättningar
            - jag bara undrar? Tack!
          </note>
          <note type="speaker">
            Anf. 6 INGVAR SVENSSON (kd) replik:
          </note>
          <note>
            Fru talman! Per Lagers ambitioner när det gäller tidningen Samefolket
            och tidningar av den karaktären är kanske vällovliga. Problemet
            är närmast att Miljöpartiet väl har vänt sig till fel instans,
            för egentligen borde det inte handla om ett särskilt presstöd.
          </note>
          <note>
            Presstödsreglerna är väldigt speciella och bygger på vissa specifika
            kriterier, t.ex. på en upplagenivå om minst 2 000 eller utgivning
            minst en gång i veckan.
          </note>
          <note>
            Ska man gå in och ändra det här regelverket blir det väldigt
            omfattande, t.ex. med en lägre upplagenivå och en annan utgivningsfrekvens.
            Däremot pekar
          </note>
          <note>
            Minoritetsspråkskommittén - Per Lager var inne på detta - på
            att det bör finnas ett särskilt statligt stöd till kulturtidskrifter
            av den här typen. Men detta är egentligen inte en presstödsfråga,
            utan det är en fråga för kulturutskottet.
          </note>
          <note type="speaker">
            Anf. 7 PER LAGER (mp) replik:
          </note>
          <note>
            Fru talman! Nu ligger frågan i vårt utskott och hanteras i samband
            med presstödet. Vad vi pratar om här är att det behövs ett särskilt
            stöd för minoritetstidningarna, vilket jag antar att Ingvar Svensson
            och jag är överens om. Om vi sedan kallar det för särskilt presstöd
            eller om vi har ett annat uttryck för det är en annan sak. Det
            viktiga är att finna en möjlighet för dessa tidningar att överleva,
            med tanke på deras betydelse för just de minoriteter som läser
            dem.
          </note>
          <note type="speaker">
            Anf. 8 INGVAR SVENSSON (kd) replik:
          </note>
          <note>
            Fru talman! Vad jag försöker säga till Per Lager är att om det
            här riktas på rätt sätt, nämligen så att det handlar om ett särskilt
            stöd för kulturtidskrifter, så hamnar det nästkommande år i rätt
            utskott och kan då kanske få bättre behandling.
          </note>
          <note type="speaker">
            Anf. 9 PER LAGER (mp) replik:
          </note>
          <note>
            Fru talman! Får vi inte igenom detta här får vi väl återkomma
            nästa år med en formulering som har större lycka. Men med tanke
            på att flera partier haft samma tankegångar hoppas jag trots allt
            på att det kan bli en majoritet här.
          </note>
          <note type="speaker">
            Anf. 10 BRITT-MARIE LINDKVIST (s):
          </note>
          <note>
            Fru talman! Vi behandlar just nu konstitutionsutskottets betänkande
            KU1 och 19 motioner från den allmänna motionstiden. Dessutom gäller
            det fyra reservationer till förmån för vissa av dessa motioner.
          </note>
          <note>
            Inledningsvis vill jag passa på att yrka avslag på reservationerna
            och bifall till utskottets hemställan.
          </note>
          <note>
            Moderaterna yrkar, som vanligt, på att presstödet helt ska upphöra
            och på att Presstödsnämnden därmed kan avvecklas. Moderaternas
            motiv är bl.a. att regeringen tycks ha en överdriven tilltro till
            presstödets positiva effekter på mångfalden, det fria ordet och
            opinionsbildningen. Men jag vill nog påstå att moderaterna har
            en överdriven tilltro till detta med att alla klarar sig bättre
            utan stöd. Denna överdrivna tilltro gäller inte bara presstöd
            och partistöd utan människor i allmänhet - det är bättre att marknaden
            styr så att vi kan sänka alla skatter.
          </note>
          <note>
            Folkpartiet vill också minska presstödet - med
          </note>
          <note>
            75 %, alltså med 400 miljoner kronor - med motiveringen att det
            snedvrider konkurrensen och att pressen bör fungera utan statliga
            bidrag. Men att minska presstödet med 400 miljoner kronor är nästan
            detsamma som att helt ta bort det.
          </note>
          <note>
            Vi menar att presstödet är en nödvändig del i en mediepolitik
            som syftar till att upprätthålla mångfald i svensk press. Lokala
            och regionala dagstidningar är av utomordentlig betydelse för
            en fri och allsidig bevakning i hela landet.
          </note>
          <note>
            Lokalpressen fyller en viktig funktion. Det måste finnas forum
            för kritik och debatt även ute i landet och i glesbygden. Alla
            åsikter och debatter behöver dock inte skötas av de stora dagstidningarna
            i storstäderna. Åsiktsfriheten och demokratin ökar om fler röster
            hörs i pressen.
          </note>
          <note>
            Utskottet anser således - till skillnad från moderater och folkpartister
            - att det finns, och under överskådlig tid kommer att finnas,
            ett stort behov av statligt stöd till dagspressen för att värna
            mångfalden och främja en allsidig nyhetsförmedling och opinionsbildning.
          </note>
          <note>
            Vidare avstyrker Centerpartiet förslaget om en höjning av anslaget
            till Radio- och TV-verket med hänsyn till att man gjort goda resultat
            när det gäller att främja möjligheterna till mångfald inom radio
            och
          </note>
          <note>
            TV.
          </note>
          <note>
            Fru talman! Åsa Torstensson har rätt i att Radiooch TV-verket
            har gjort goda resultat under år 1999
          </note>
          <note>
            men Radio- och TV-verket har befunnit sig i ett uppbyggnadsskede
            och har inte fullt ut kunnat genomföra vissa av sina arbetsuppgifter.
            När det gäller anslagssparandet från år 1999 väntas de pengarna
            förbrukas under år 2000, bl.a. för personalkostnader i samband
            med nya arbetsuppgifter som ålagts verket och som man inte fått
            medelstillskott för. Låt oss därför avvakta och se!
          </note>
          <note>
            När det gäller utgiftsposten Regeringskansliet m.m. har Centerpartiet
            en reservation och Kristdemokraterna och Folkpartiet ett särskilt
            yttrande.
          </note>
          <note>
            En oberoende forskare har i en rapport till regeringen dragit
            slutsatsen att Regeringskansliet med nuvarande arbetsuppgifter
            är underfinansierat. Enligt utredarens grova beräkning är resursgapet
            ca 300-400
          </note>
          <note>
            årsarbetskrafter. Regeringen avser att under hösten analysera
            rapporten och att i den ekonomiska vårpropositionen år 2001 återkomma
            med en samlad bedömning och ett preciserat förslag om Regeringskansliets
            dimensionering.
          </note>
          <note>
            Sverige står i hela Europas blickfång första halvåret 2001 då
            vi har ordförandeskapet i EU:s ministerråd. Vi är alla överens
            om att vi ska genomföra detta på ett bra sätt. Ändå tycker vissa
            partier att vi ska reducera anslaget till Regeringskansliet ganska
            kraftigt.
          </note>
          <note>
            Sedan vill jag ytterst kort kommentera det särskilda yttrandet
            vad gäller partistödet. Moderaterna vill i stort ta bort partistödet
            fram till år 2003. Folkparitet vill minska det med 30 miljoner.
            Att partierna har detta stöd är av stor betydelse för demokratin,
            så att partierna förhåller sig oberoende till särintressen.
          </note>
          <note>
            Partierna ska bedriva opinionsbildande verksamhet.
          </note>
          <note>
            Partierna har också en stor uppgift när det gäller att motarbeta
            populistiska strömningar med odemokratiska inslag som lätt kan
            attrahera vilsna själar. Stödet till de politiska partierna har
            alltså ett gott ändamål och behövs.
          </note>
          <note>
            Så till avskaffandet av riksdagsledamöternas sjukvårds- och läkemedelsförmåner.
            Vi socialdemokrater tog initiativ till ett tillkännagivande angående
            just avskaffandet. Det blev ett enigt utskott som föreslår ett
            tillkännagivande till riksdagsstyrelsen om att skyndsamt utreda
            hur förändringarna i ersättningssystemet bör utformas.
          </note>
          <note type="speaker">
            Anf. 11 NILS FREDRIK AURELIUS (m) replik:
          </note>
          <note>
            Fru talman! Britt-Marie Lindkvist gjorde inledningsvis en liten
            allmänideologisk jämförelse. Hon sade ungefär: Moderaterna menar
            att alla, såväl tidningar som enskilda, klarar sig bättre utan
            stöd. Den analogin är väl kanske något haltande. Det är åtskilliga
            skillnader exempelvis mellan tidningar och enskilda som jag här
            inte ska gå in på. Det är kanske också skillnad på stödbehov.
          </note>
          <note>
            Vår åsikt rent allmänt om stöd exempelvis till enskilda medborgare
            är att i ett bra samhälle ska så många som möjligt klara sig utan
            stöd. Felet i det nuvarande samhället är väl snarast att så många
            har blivit stödberoende. Men det är en annan fråga.
          </note>
          <note>
            När det gäller dagstidningar, Britt-Marie Lindkvist, är ju frågan
            i stället: Har presstödet varit uthålligt effektivt? Har det lett
            till att bra tidningar -
          </note>
          <note>
            Arbetet och vad de nu kan heta - på grund av pressstödet har
            kunnat överleva och utvecklas? Det är den frågan vi ställer.
          </note>
          <note>
            Vi är säkert alla överens om att det är trevligt med dagstidningar
            och att dagstidningarna i det nya medielandskapet fortsatt har
            en viktig roll att spela. Men frågan är: Har presstödet varit
            effektivt?
          </note>
          <note>
            Det är det vi ser att det inte har varit. Vore det inte anledning
            att fundera lite vidare kring den här frågan i stället för att
            hela tiden bara ösa på med samma bidrag, och t.o.m. något utökade
            sådana?
          </note>
          <note>
            Beträffande partistödet vill jag också fråga Britt-
          </note>
          <note>
            Marie Lindkvist: Är det inte ett sundare system att medlemmarna
            genom sina avgifter i stor utsträckning bär upp partiernas verksamhet
            än att även partierna ska vara beroende av staten?
          </note>
          <note type="speaker">
            Anf. 12 BRITT-MARIE LINDKVIST (s) replik:
          </note>
          <note>
            Fru talman! När det gäller presstödet tar Nils
          </note>
          <note>
            Fredrik Aurelius upp att det inte är uthålligt effektivt på lång
            sikt. Han tar tidningen Arbetet som ett exempel.
          </note>
          <note>
            Jag beklagar djupt att tidningen Arbetet behövde läggas ned.
            Vi förlorade en röst i hela Skåne. Debatten vi hade i tidningen
            Arbetet har dött ut. Men det bevisar ju tvärtom att presstödet
            behövs. Vi har många tidningar i dag som har minskat i upplaga.
            Det skulle vara förfärligt om de försvann. Därför anser vi att
            presstödet är väldigt viktigt.
          </note>
          <note>
            Nils Fredrik Aurelius säger att det inte har med människor att
            göra, osv. Men faktum är att i valrörelsen 1998 tog moderaterna
            upp vikten av att sänka alla skatter. Det kunde man göra bl.a.
            genom att presstöd och partistöd försvann. Det räcker ju inte
            lång väg.
          </note>
          <note>
            Det rör sig om 700 miljoner sammantaget.
          </note>
          <note>
            Sedan använder moderaterna argumentet att om partistödet försvann
            skulle partiernas lojalitet med väljarna öka.
          </note>
          <note>
            Jag tycker att det är en märklig motivering. Visserligen skulle
            effekten om era förslag genomfördes bli att partierna blev lojala
            med vissa utvalda genom sitt ekonomiska beroende av olika särintressen.
            Partierna skulle tvingas hålla sig mest väl med dem som betalar
            bäst. Den sortens lojalitet tycker jag inte ska styra våra politiska
            prioriteringar. Det vill inte utskottet heller.
          </note>
          <note type="speaker">
            Anf. 13 NILS FREDRIK AURELIUS (m) replik:
          </note>
          <note>
            Fru talman! När Britt-Marie Lindkvist här talar om särintressen
            som styr politiken tror jag att det är hämtat ur egen fatabur,
            från socialdemokratiska erfarenheter med starka särintressen som
            förmår påverka politiken. Det må vara LO eller någon annan grupp.
          </note>
          <note>
            Vad jag däremot sade var att det som är sunt i ett partisystem
            är att partierna är beroende av bidrag från många väljare genom
            insamlingar och på annat sätt, vilket också förekommer.
          </note>
          <note>
            Sedan tycker jag faktiskt inte att 700 miljoner årligen är en
            alldeles föraktlig summa. Det är naturligtvis inte så att den
            besparingen ensam räcker till de stora skattesänkningar som är
            nödvändiga, inte minst för mindre och medelstora inkomsttagare.
            Men många bäckar små, etc.
          </note>
          <note>
            När det gäller presstödet återstår för Britt-Marie
          </note>
          <note>
            Lindkvist ändå att svara på den avgörande frågan. Jag kan formulera
            den lite annorlunda den här gången:
          </note>
          <note>
            Tycker Britt-Marie Lindkvist att presstödet har räddat
          </note>
          <note>
            Arbetet? Det kanske förefaller vara en retorisk fråga.
          </note>
          <note>
            Men vad jag avser är kanske tydligt nog. Man måste ändå ställa
            sig frågan: Är presstödet ett effektivt och rimligt sätt att hålla
            liv i tidningar? Tanken från början var ju att de skulle kunna
            utvecklas, att de skulle få en kapitalinjektion för strukturrationalisering
            och på det sättet så småningom klara sig utan stöd.
          </note>
          <note>
            Nu visar i stället utvecklingen att stödet i många fall inte
            leder till att tidningarna klarar sig uthålligt, kanske delvis
            om än icke helt beroende på att man inte har vidtagit de strukturella
            förändringar som hade varit nödvändiga.
          </note>
          <note type="speaker">
            Anf. 14 BRITT-MARIE LINDKVIST (s) replik:
          </note>
          <note>
            Fru talman! Nej, det hjälpte inte tidningen Arbetet, i alla fall
            inte nu, för då hade tidningen inte varit nedlagd. Så är det ju.
            Men stödet har hjälpt många andra.
          </note>
          <note>
            Vi ska värna det fria ordet och medierna även, som jag sade,
            ute i landsbygd och glesbygd. Det är målsättningen. Och det är
            även utskottets mening.
          </note>
          <note>
            Nils Fredrik tar också upp det här med särintressen. Det verkar
            som om moderaterna tycker att offentliga medel är särintressen.
            Det tycker inte vi. Det tycker inte utskottet heller.
          </note>
          <note type="speaker">
            Anf. 15 HELENA BARGHOLTZ (fp) replik:
          </note>
          <note>
            Fru talman! Visst är det viktigt att värna det fria ordet och
            att ha en fri och stark press. Det tycker verkligen vi liberaler.
          </note>
          <note>
            Men, fru talman, jag vill ändå fråga Britt-Marie
          </note>
          <note>
            Lindkvist: Hur vill socialdemokraterna få fram ett rättvist system
            när det gäller finansieringen av databastidningarna och de traditionellt
            tryckta tidningarna? Ska också webbtidningarna kunna få presstöd
            i fortsättningen?
          </note>
          <note>
            Webbtidningarna har ju möjlighet att nå överallt i landet, också
            långt ut i de glesast befolkade delarna av vårt land. Finns det
            möjlighet, överväger socialdemokraterna att inrätta ett system
            som också omfattar databastidningarna? Vad har man i så fall för
            kriterier på detta?
          </note>
          <note>
            Det är det som är ett starkt skäl för oss i Folkpartiet att säga
            att vi inte kan ha kvar presstödet i sin nuvarande form. Det är
            så orättvist. Det slår ju mot databastidningarna.
          </note>
          <note type="speaker">
            Anf. 16 BRITT-MARIE LINDKVIST (s) replik:
          </note>
          <note>
            Fru talman! Nu är det ju så att många människor i samhället inte
            har datorer och inte kan gå in på webbsidor. Så länge som det
            ändå är så få som har det
          </note>
          <note>
            - det är i alla fall halva befolkningen som inte har det
          </note>
          <note>
            - är det ju ett problem. Men sannolikt kommer tidningarna att
            behöva ett utvecklingsstöd inom en snar framtid, inte minst med
            tanke på Internetutvecklingen och behovet av att finnas på en
            webbsida.
          </note>
          <note>
            Kulturdepartementet har för avsikt att ge
          </note>
          <note>
            Presstödsnämnden i uppdrag att utreda hur ett sådant stöd ska
            se ut.
          </note>
          <note>
            Direktiven är ännu inte klara, men de är nära förestående. Troligtvis
            kommer en förändring, så vi får väl avvakta den utredningen.
          </note>
          <note type="speaker">
            Anf. 17 HELENA BARGHOLTZ (fp) replik:
          </note>
          <note>
            Fru talman! Det är verkligen så att alltfler skaffar sig Internet
            i dag och kan koppla upp sig till webbtidningar. Det gäller inte
            minst pensionärer som är den stora grupp som nu skaffar sig både
            datakunskaper och datorer.
          </note>
          <note>
            Jag tror att det bara är fråga om en mycket kort tid innan de
            flesta kommer att ha detta. Precis som Britt-
          </note>
          <note>
            Marie Lindkvist säger kommer det att finnas några som av olika
            skäl inte vill ha Internet, och därför är det naturligtvis viktigt
            att på olika sätt ha kvar de tryckta tidningarna.
          </note>
          <note>
            Det var en intressant information jag fick av Britt-
          </note>
          <note>
            Marie Lindkvist, att Kulturdepartementet nu vill se över frågan
            om presstödet. Man får då vara medveten om att om det inte ska
            kosta väldigt mycket mer än presstödet gör i dag, kommer det att
            bli många små skärvar som måste delas ut eftersom antalet databastidningar
            växer lavinartat.
          </note>
          <note type="speaker">
            Anf. 18 BRITT-MARIE LINDKVIST (s) replik:
          </note>
          <note>
            Fru talman! Hur utvecklingsstödet kommer att se ut vet vi ju
            inte i dag. Därför tycker vi inte att vi kan sänka presstödet
            med så mycket som Folkpartiet begär. Man begär att man ska ha
            olika stöd, men ändå ska man sänka presstödet.
          </note>
          <note>
            Det är ju som Helena Bargholtz säger att fler och fler naturligtvis
            får Internet och datorer. Men jag tror att vi får vänta ett par
            generationer innan hela svenska folket har det. Det är väldigt
            många som är oerhört beroende av den tryckta tidningen.
          </note>
          <note type="speaker">
            Anf. 19 INGVAR SVENSSON (kd) replik:
          </note>
          <note>
            Fru talman! Britt-Marie Lindkvist gör det något enkelt för sig
            när hon försöker hävda att alla medel till Regeringskansliet har
            med ordförandeskapet att göra. Så är det ju inte.
          </note>
          <note>
            I vårt särskilda yttrande pekar vi på besparingar som ligger
            utanför det området. Vi berör inte de extra pengarna för EU-ordförandeskapet.
            Vi sade i fjol, tror jag, att man kunde tänka sig en mindre besparing.
            Då hade man beslut på 735 miljoner sammanlagt, i år vill man lägga
            på ytterligare 100 miljoner. De pengarna har vi inte velat röra
            eftersom processen har gått så långt att de i stort sett är intecknade.
          </note>
          <note>
            Våra besparingar gäller de övriga insatser som skett under några
            år på Regeringskansliet. Det finns mycket där man kan ifrågasätta
            effektiviteten i Regeringskansliet.
          </note>
          <note>
            Britt-Marie Lindkvist, är det inte rimligt att man först analyserar
            vilken dimensionering man behöver och sedan lägger in anslag,
            i stället för tvärtom?
          </note>
          <note type="speaker">
            Anf. 20 BRITT-MARIE LINDKVIST (s) replik:
          </note>
          <note>
            Fru talman! Just att se över dimensioneringen är vad regeringen
            kommer att göra och lägga ett förslag till vårpropositionen 2001.
          </note>
          <note>
            Jag skulle inte tro att Regeringskansliet inte ser över både
            rationaliseringar och effektiviseringar.
          </note>
          <note>
            Självklart förekommer det med jämna mellanrum.
          </note>
          <note>
            Konstitutionsutskottet har ju också till uppgift att granska
            detta.
          </note>
          <note type="speaker">
            Anf. 21 KENNETH KVIST (v):
          </note>
          <note>
            Fru talman! Vi har i dag diskuterat utgiftsområde 1 Rikets styrelse,
            och Vänsterpartiet har varit med och förhandlat om budgetpropositionen.
            I konstitutionsutskottet står vi helt lojala med detta förhandlingsresultat.
            Vi tycker att det är en väl avvägd budget som läggs fram. Jag
            kan, för att något korta debatten, ansluta mig till det som Britt-Marie
            Lindkvist har anfört.
          </note>
          <note>
            Samtidigt vill jag understryka det som Ingvar
          </note>
          <note>
            Svensson tar upp om vårt system för budgetbehandling och budgetdebatt.
            I referensgruppen nådde vi kanske inte ända fram på denna punkt
            som handlar om dragning av beslut i ett sammanhang och att man
            sedan har en debatt som, i synnerhet för oppositionen, får karaktär
            av jästen efter degen.
          </note>
          <note>
            Det är ett problem. Där får vi arbeta vidare för att få en process
            där riksdagen har ökade möjligheter att ändra också i enskildheter,
            om så skulle önskas.
          </note>
          <note>
            Polemiken mot det som anförs i reservationerna från Moderaterna,
            framför allt, men också från Folkpartiet när det gäller presstödet,
            tycker jag att Britt-
          </note>
          <note>
            Marie Svensson har utvecklat bra.
          </note>
          <note>
            Det är viktigt för mångfalden att stödet finns. Jag tror inte
            heller att man ska insinuera att det skapar någon sorts beroende
            av staten, så att de tidningar som får ett sådant stöd skulle
            vara okritiska mot den förda politiken, eller liknande.
          </note>
          <note>
            Som prenumerant på Svenska Dagbladet t.ex. vill jag inte säga
            att den tidningen, som ju mottar ett stort presstöd, är särskilt
            okritisk mot den förda regeringspolitiken, utan uppträder på ett
            oberoende sätt, trots att den uppbär presstöd.
          </note>
          <note>
            Det är ändå bra att tidningen kan leva vidare. Jag tror nog att
            vi får leva vidare med denna tingens ordning.
          </note>
          <note>
            Marknadskrafterna drar mot koncentration och sammanslagning av
            kapital, och detta i synnerhet på mediemarknaden. Vi måste hitta
            former för att motverka koncentration och bevara den mångfald
            och den möjlighet till åsiktsspridning som finns. Ännu finns det
            ingen bättre metod än det statliga presstödet.
          </note>
          <note>
            Eftersom jag ser att det finns debattlystna kolleger från skatteutskottet
            i kammaren, vill jag inte vidare förlänga diskussionen, utan yrkar
            bifall till hemställan i KU:s betänkande i dess helhet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 10 §.)
          </note>
          <note>
            6 § Anslagen till Skatteförvaltningen och Tullverket, m.m.
          </note>
          <note>
            Föredrogs skatteutskottets betänkande 2000/01:SkU1
          </note>
          <note>
            Anslagen till Skatteförvaltningen och Tullverket, m.m. (prop.
            2000/01:1 delvis).
          </note>
          <note>
            Anf. 22 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! Visserligen har det moderata budgetförslaget fallit,
            och med den budgetordning vi har i riksdagen kan vi i dag endast
            redovisa vårt förslag till anslag för Skatteförvaltningen och
            Tullverket i ett särskilt yttrande.
          </note>
          <note>
            Jag kommer att helt kort beröra anslaget till Tullverket.
          </note>
          <note>
            Jag vill börja med vår kritik mot regeringen och utskottsmajoritetens
            sätt att finansiera det tillskott som man ger till Tullverket.
          </note>
          <note>
            Regeringen har föreslagit att flera myndigheter ska finansiera
            sin verksamhet genom att de avgifter som de tar in ska kunna behållas
            av myndigheten.
          </note>
          <note>
            Detta gäller bl.a. tullen.
          </note>
          <note>
            Den teknik regeringen valt, och som utskottsmajoriteten ställt
            sig bakom, är en form av manipulation av utgiftstaket. Det rätta
            hade varit att redovisa denna typ av utgift som en utgiftsökning
            på vanligt sätt.
          </note>
          <note>
            Tullen bedriver en samhällsnyttig verksamhet som är nödvändig
            bl.a. genom att upprätthålla ett gränsskydd
          </note>
          <note>
            - inte minst i kampen mot narkotikasmugglingen.
          </note>
          <note>
            Sådan verksamhet ska inte vara beroende av inflöde av avgifter
            som kan variera mellan olika år.
          </note>
          <note>
            Tullens ambition att i allt större utsträckning kunna använda
            sig av avgiftsfri automatklarering kommer i konflikt med regeringens
            och utskottets förslag till avgiftsfinansiering av verksamheten.
            Dels kan den nya ordningen leda till att strävan till rationaliseringar
            och ianspråktagande av ny teknik kan komma att bromsas upp, dels
            leder avgiftsfinansieringen inte till någon långsiktig inkomstkälla
            för Tullverket. Vi har därför avvisat den här finansieringen för
            Tullverkets del.
          </note>
          <note>
            Vi anser att tullen behöver större resurser för att via ökade
            kontroller kunna bekämpa smuggling av alkohol, cigarretter och
            narkotika. Därför anvisar vi
          </note>
          <note>
            50 miljoner kronor mer per år för åren 2001-2003 än utskottsmajoriteten.
            Vi bedömer att denna satsning ökar intäkterna till statskassan
            med minst motsvarande del. Det är nödvändigt att tullen får riktiga
            pengar och inte är beroende av att få intäkter som är avhängiga
            av hur man lyckas på annat sätt.
          </note>
          <note type="speaker">
            Anf. 23 KENNETH LANTZ (kd):
          </note>
          <note>
            Fru talman! Kristdemokraterna anser det vara viktigt med tydlighet
            i skattepolitiken. Vi borde sträva efter att tydligt tala om hur
            de pengar som samlas in i form av t.ex. fordonsskatt och sjukavgifter
            ska användas. Då skulle vi förmodligen också möta större förståelse
            från skattebetalarna när vi bedriver svensk skattepolitik. Ett
            bra exempel på detta är "raka rör"
          </note>
          <note>
            till skatteförvaltningen och till Tullverket. Regeringen anslår
            drygt 6 miljarder till utgiftsområde 3.
          </note>
          <note>
            Kristdemokraterna anför i sin motion att behovet är större än
            vad regeringen anser. Det är dessutom så att pengar som investeras
            i större och bättre verksamhet i detta sammanhang kommer tillbaka
            med god avkastning. Jag påstår inte att verksamheten i dag är
            dålig, men genom ett högre anslag blir insatserna ännu mer effektiva.
            Därför anser vi att denna investering kommer att ge god avkastning.
            Kristdemokraterna anvisar ytterligare 70 miljoner kronor till
            skattemyndigheterna och 50 miljoner till Tullverket.
          </note>
          <note>
            Ett väl fungerande beskattnings-, uppbörds- och folkbokföringsväsende
            är av grundläggande betydelse såväl från statsfinansiell som från
            samhällsekonomisk synpunkt. Kristdemokraterna anser att den svarta
            marknaden har en skadlig omfattning i Sverige. Ett flertal studier
            och utredningar bekräftar detta. Den svarta sektorn snedvrider
            konkurrensen mellan företag och förändrar affärsmoralen på ett
            negativt sätt.
          </note>
          <note>
            Enbart när det gäller redovisning av mervärdesskatt beräknas
            undanhållandet uppgå till minst 20 miljarder kronor. Det totala
            skattefelet beräknas ligga i storleksordningen 80-90 miljarder
            per år.
          </note>
          <note>
            I syfte att hålla tillbaka den svarta sektorn måste man effektivisera
            skattekontrollen ytterligare. Därför vill vi anslå 70 miljoner
            kronor mer per år än regeringen för ökad skattekontroll. Det handlar
            delvis om att öka beskattningens effektivitet, dvs. förhållandet
            mellan debiterad skatt och faktiskt inbetald skatt.
          </note>
          <note>
            Tidigare dokumenterade erfarenheter, bl.a. från Riksdagens revisorer,
            visar att satsningar på detta område ger minst sex gånger pengarna
            tillbaka skattemässigt.
          </note>
          <note>
            Vilken finansminister säger nej tack till en så pass säker och
            effektiv investering? Det torde snarast vara dumdristigt att inte
            anslå ännu mer medel till förmån för en effektiv skatteförvaltning
            och indrivning. Jag inser att denna kurva så småningom planar
            ut, av förklarliga skäl.
          </note>
          <note>
            Under innevarande år har det skett stora förändringar i tullsystemet
            i Europa. Vi har upplevt förändringarna inom taxfreeområdet och
            höjda gränser för införsel av bl.a. alkohol. Dessa förändringar
            kommer inte nämnvärt att påverka den smuggling som finns utmed
            Sveriges gränser. Vi har dock ett ökat samarbete mellan medlemsländerna,
            och detta är alldeles utmärkt. Vi har redan sett tydliga exempel
            på effektiv tullverksamhet i Europa, men det kommer att behövas
            ännu mer. Vi måste fortsätta vår kamp mot smuggling och annan
            ekonomisk brottslighet. Detta kräver ökade resurser.
          </note>
          <note>
            Kristdemokraterna anser att anslaget till Tullverket ska ökas
            med 50 miljoner kronor per år utöver vad regeringen har föreslagit.
            Dessa medel ska investeras i människor som ska arbeta med en förstärkt
            kontroll och med spaning mot illegal införsel av bl.a.
          </note>
          <note>
            narkotika, vapen, alkohol och tobak. Utöver detta finns det många
            exempel på varor som är skattepliktiga, och dessa ska solidariskt
            bära sin del av införselskatterna.
          </note>
          <note>
            Kristdemokraterna har med anledning av här nämnda synpunkter
            avgivit ett särskilt yttrande, som jag härmed refererar till.
          </note>
          <note type="speaker">
            Anf. 24 JOHAN PEHRSON (fp):
          </note>
          <note>
            Fru talman! Jag vill understryka argumenten för att skatteförvaltningen
            och Tullverket borde få lite mer resurser nästa år. Folkpartiet
            har föreslagit att de ska tillföras 50 respektive 25 miljoner
            extra för nästa budgetår. Behoven är stora, även om utmaningarna
            är delvis olika.
          </note>
          <note>
            Låt mig först beröra skatteförvaltningen.
          </note>
          <note>
            Skattemyndigheterna tillförs ett välkommet och förhoppningsvis
            välmotiverat resurstillskott om 125
          </note>
          <note>
            miljoner. De senaste årens besparingar inom statsförvaltningen
            har ofta motiverats med att ny teknik har utvecklat produktiviteten.
            Den nya tekniken har sparat in många sköna skattekronor för medborgarna,
            och det är bra. Den omfattande och snabba datoriseringen hos bl.a.
            skattemyndigheterna var sannolikt dock inte så bra förberedd som
            man kunde ha önskat.
          </note>
          <note>
            Detta har vi diskuterat tidigare. Trots modern teknik fortsätter
            kontrollverksamhetens omfattning stadigt att minska. Så har skett
            under många år.
          </note>
          <note>
            Varje år går staten och kommunerna till följd av den bristande
            effektiviteten hos skattemyndigheterna miste om stora skatteintäkter.
            Det s.k. skattefelet brukar ibland uppskattas till närmare 100
            miljarder.
          </note>
          <note>
            Det faktum att det i dag genomförs väldigt få revisioner, både
            av företag och av privatpersoner, har inneburit att alltfler utnyttjar
            den låga kontrollfrekvensen.
          </note>
          <note>
            Den särskilda skatterevisionen vid Skattemyndigheten i Stockholm
            gav i år en upptaxering om 5,8 miljarder. Med en bolagsskatt om
            28 % innebär detta mer än 1,6 miljarder i ökade skatteintäkter
            att användas för goda ändamål, som t.ex. vård, skola och omsorg.
          </note>
          <note>
            Det handlar inte bara om att i princip få in mer skattepengar
            i enlighet med gällande lag, utan jag tycker att det lika mycket
            handlar om att hederliga medborgare ska skyddas mot att andra
            skor sig på deras bekostnad. Det gäller att försvara en sund marknadsekonomi
            och rättvisa villkor för småföretagare. Rätt skatt behöver faktiskt
            inte vara hög skatt.
          </note>
          <note>
            Fru talman! När det gäller Tullverket kan man notera att Schengensamarbetet
            snart ska omsättas i verkligheten. Det kommer att innebära nya
            utmaningar för Tullverket. Vi vet att man redan i dag har stora
            problem med bl.a. smuggling av alkohol och narkotika. Få saker
            är så personalkrävande som en kontrollverksamhet i enlighet med
            lagens föreskrifter.
          </note>
          <note>
            Jag hade nyligen möjlighet att besöka verkligheten. En fredagskväll
            vid tullen i Helsingborg gav mig nya insikter. Där finns det milt
            uttryckt stora utmaningar. Färjorna lastar var 20:e minut av bilar,
            bussar och lastbilar från Danmark. Med de resurser som finns står
            tullen sig slätt. Här har man verkligen inte märkt av bron så
            att det stör.
          </note>
          <note>
            Mest intressant var det väl att följa kontrollen av de s.k. spritbussarna.
            Tullarna för en nästan löjeväckande kamp mot alkoholsmugglarna.
            Man hinner på grund av resursbrist kontrollera kanske endast var
            åttonde buss som rullar av, men den kontroll som sker resulterar
            i skatteintäkter som inte är att förakta och framför allt i hundratals
            eller ibland tusentals liter sprit i beslag per buss.
          </note>
          <note>
            Jag och Folkpartiet tror att ett ökat anslag även här skulle
            kunna generera en bättre kontroll och kraftigt minskad smuggling
            av alkohol, narkotika och illegala vapen.
          </note>
          <note type="speaker">
            Anf. 25 PER ERIK GRANSTRÖM (s):
          </note>
          <note>
            Fru talman! Det betänkande från skatteutskottet som vi nu behandlar
            gäller anslagen till skatteförvaltningen och Tullverket för det
            kommande budgetåret.
          </note>
          <note>
            I betänkandet tillstyrker utskottet regeringens förslag i budgetpropositionen
            till anslag och avstyrker samtliga motioner.
          </note>
          <note>
            Skatteförvaltningen och Tullverket ingår tillsammans med exekutionsväsendet
            i politikområdet skatt, tull och exekution.
          </note>
          <note>
            Utskottet är enigt om att det av regeringen föreslagna målet
            för politikområdet ska vara att eftersträvade skatte-, tull- och
            avgiftsintäkter ska säkerställas på ett rättssäkert och ekonomiskt
            effektivt sätt, samtidigt som enkelhet ska eftersträvas och brottslighet
            motarbetas.
          </note>
          <note>
            I regeringens proposition anges vidare vilka verksamhetsmål för
            enheterna som ska gälla för att det här gemensamma målet ska uppnås.
            I fortsättningen ska jag begränsa mina kommentarer till skatteförvaltningen
            och Tullverket, eftersom anslaget till exekutionsväsendet inte
            behandlas i detta betänkande.
          </note>
          <note>
            Målet för politikområdet ska främst underlätta avvägningar och
            prioriteringar inom de gemensamma verksamhetsgrenarna. Med den
            utgångspunkten är utskottet enigt om att riksdagen kan godkänna
            regeringens förslag till målformulering.
          </note>
          <note>
            Samstämmigheten om målen och de förslag som förs fram i de särskilda
            yttrandena tolkar jag så att samtliga partier är överens om vikten
            av att bekämpa smuggling, annan ekonomisk brottslighet och skattefusk.
          </note>
          <note>
            Jag vågar t.o.m. påstå att vi är eniga om att det är viktigt
            att myndigheterna har tillräckliga resurser för att bedriva verksamheten
            på ett kraftfullt sätt.
          </note>
          <note>
            När det gäller anslagen till Riksskatteverket, skattemyndigheterna
            och Tullverket råder däremot inte enighet om nivåerna. Moderata
            samlingspartiet och Centerpartiet begränsar förslagen om ökning
            av resurserna riktade till Tullverket, medan Kristdemokraterna
            och Folkpartiet har, som vi tidigare hört, förslag på ökningar
            av resurser till såväl skattemyndigheterna som till Tullverket.
            Centerpartiet vill för sin del minska resurserna till Riksskatteverket.
          </note>
          <note>
            Utskottsmajoritetens uppfattning är att myndigheterna med de
            av regeringen föreslagna anslagen bör kunna ha förutsättningar
            för att lösa sina uppgifter på ett tillfredsställande sätt.
          </note>
          <note>
            Fr.o.m. 2001 får, med utskottsmajoritetens förslag, skattemyndigheterna
            ett varaktigt resurstillskott på 125 miljoner kronor som bl.a.
            ska användas för att höja kontrollen i riktning mot 1997 års nivå,
            en kontrollnivå som anses vara en rimlig utgångspunkt för att
            klara målsättningen för skattekontrollen.
          </note>
          <note>
            Även tullen tillförs ytterligare resurser genom ett varaktigt
            resurstillskott på 10 miljoner kronor för att möta merkostnader
            i samband med den nya Öresundsförbindelsen. På tilläggsbudget
            i årets vårproposition har tullen fr.o.m. den 1 juli 2000 bemyndigats
            att uppbära vissa av de avgifter som tas ut i verkets verksamhet.
            Detta tillskott beräknades uppgå till 25
          </note>
          <note>
            miljoner kronor.
          </note>
          <note>
            Resursförstärkningarna bör som vi i utskottsmajoriteten ser det
            öka effektiviteten i myndigheternas arbete med att bekämpa och
            förebygga felaktigheter och skattebrottslighet.
          </note>
          <note>
            Jag har själv under hösten tillsammans med partivänner och kolleger
            i utskottet besökt skattemyndigheter ute i landet. Vid de träffarna
            har jag fått bekräftelse på att myndigheterna nu verkligen kan
            öka sina resurser. Vi kan också se att det pågår ett arbete med
            att rekrytera personal.
          </note>
          <note>
            Naturligtvis kan inte resursförstärkningen genomföras på en gång.
            Det tar tid att rekrytera och utbilda ny personal. Resursförstärkningen
            kommer därför att genomföras på ett väl planerat sätt och ske
            successivt.
          </note>
          <note>
            Förutom att tullen redan i dag har ett långtgående internationellt
            samarbete har riksdagen dels beslutat godkänna den s.k. tullsamarbetskonventionen,
            dels antagit en lag om internationellt tullsamarbete. Härigenom
            ökar tullens möjligheter att ytterligare skärpa kampen mot den
            organiserade och grova gränsöverskridande brottsligheten.
          </note>
          <note>
            Även genom beslut om ny smugglingslag har riksdagen markerat
            en skärpt hållning till den gränsöverskridande brottsligheten.
            I dag kommer också riksdagen att behandla förslaget om en ny tullag.
          </note>
          <note>
            Utskottsmajoriteten bedömer att dessa åtgärder, tillsammans med
            ökade resurser, ytterligare kommer att förbättra tullens möjligheter
            att ingripa mot t.ex.
          </note>
          <note>
            smuggling av narkotika, sprit och cigaretter.
          </note>
          <note>
            Fru talman! Med det som jag här har anfört yrkar jag bifall till
            skatteutskottets hemställan i betänkande
          </note>
          <note>
            SkU1.
          </note>
          <note>
            Anf. 26 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Per Erik Granström säger att vi är eniga om att myndigheterna
            ska ha tillräckliga resurser för att kunna bedriva en effektiv
            verksamhet. Det är vi. Visserligen ligger vi på lite olika nivåer,
            men det stora är hur man finansierar de extra tillskotten.
          </note>
          <note>
            Per Erik Granström bekräftar själv att Tullverkets tillskott
            25 miljoner finansieras genom att man är bemyndigad att använda
            en del av de avgifter man tar in. Då vill jag fråga om Per Erik
            Granström anser att principen att myndigheten, t.ex. Tullverket
            som vi nu diskuterar, får behålla en del av sina avgifter för
            att finansiera sin verksamhet är en bra och långsiktigt hållbar
            lösning.
          </note>
          <note type="speaker">
            Anf. 27 PER ERIK GRANSTRÖM (s) replik:
          </note>
          <note>
            Fru talman! Jag tycker att det är bra med den markeringen. Vi
            är eniga om målen, men jag sade i mitt inlägg att vi inte är eniga
            om nivåerna.
          </note>
          <note>
            När det gäller finansiering genom avgifter tyckte jag att Marietta
            de Pourbaix-Lundin gjorde en bra beskrivning i sitt anförande.
            Den effektivisering av verksamheten som Tullverket håller på att
            arbeta med innebär på sikt minskade avgifter. Det ska förhoppningsvis
            slå igenom genom att tullen då får en sänkning av sina kostnader.
          </note>
          <note>
            I ett långsiktigt perspektiv kan det finnas vissa risker om det
            får den effekt som Marietta de Pourbaix-Lundin anförde i sitt
            inlägg, om tullen inte använder möjligheten att effektivisera
            sig. De föredragningar från tullmyndigheten som åtminstone jag
            har tagit del av har visat att tullen inte har för avsikt att
            ta detta till intäkt för att avstanna i sin effektiviseringssträvan.
            Med det menar jag att det långsiktigt är möjligt att tillämpa
            den princip som vi nu infört.
          </note>
          <note>
            Anf. 28 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Det tror jag också att tullen kommer att fortsätta
            med, men det ger vissa signaler att det kanske inte alltid är
            så bra att ligga i frontlinjen när det gäller teknikutvecklingen,
            för då får man inte de pengar man behöver. Tullen har egentligen
            inte sökt pengar för teknikutveckling utan sökt pengar för att
            kunna ge ett effektivt gränsskydd i samband med
          </note>
          <note>
            Schengen, Öresundsbron osv. Det betyder att ju bättre man är
            på teknik, desto mindre pengar får man.
          </note>
          <note>
            Jag kan göra en jämförelse med polismyndigheten. Skulle polisen
            få behålla en del av de böter som man skriver ut och vara helt
            beroende av det för att bedriva sin verksamhet blir det lite snett.
            Som jag upplevt det är detta bara för att komma ifrån utgiftstaket.
          </note>
          <note>
            Vi anser fortfarande att det är en mycket tvivelaktig finansiering.
            Såvitt jag förstår säger man från tullen att man klarar sig några
            år på den här finansieringen, men om några år håller den inte
            längre. Då undrar jag vad Per Erik Granström har för lösning om
            några år.
          </note>
          <note type="speaker">
            Anf. 29 PER ERIK GRANSTRÖM (s) replik:
          </note>
          <note>
            Fru talman! När det gäller Schengensamarbetet och den gränsöverskridande
            brottsligheten har vi, som jag nämnde, i riksdagen fattat beslut
            om ökat samarbete. Att medverka i Schengensamarbetet är också
            ett arbete som på sikt, som vi från socialdemokratin ser det,
            ger möjligheter att effektivisera verksamheten. Skulle det däremot
            visa sig att användandet av avgifter skulle bli kontraproduktivt
            då får vi överväga det i det skedet, men några sådana signaler
            har vi inte i dag. Därför vidhåller jag det förslag som nu ligger
            i utskottets betänkande.
          </note>
          <note type="speaker">
            Anf. 30 JOHAN PEHRSON (fp) replik:
          </note>
          <note>
            Fru talman! Vi är självfallet överens om de tjusiga mål som analyser
            och slutsatser leder oss fram till.
          </note>
          <note>
            Det är inga problem, men bakom detta finns en verklighet. Riksskatteverket
            har i en rapport för inte så länge sedan redovisat hur det ser
            ut i bl.a. Skåne på gränsen mot Danmark, i Malmö och Helsingborg.
          </note>
          <note>
            Där görs enligt de människor som jobbar där den bedömningen att
            upp till 200 personer livnär sig, och livnär sig väldigt gott,
            på att dagligen göra spritsmugglingsresor över till vårt grannland
            - egentligen till Tyskland med Danmark som transitland. Det är
            mycket billigare sprit där. En del människor gör
          </note>
          <note>
            15-20 resor per gång.
          </note>
          <note>
            Per Erik Granström talar om effektiviseringar. Det är självklart
            önskvärt i alla statliga förvaltningar, och det finns fortfarande
            mycket att göra. Men det går inte att trolla. Den enkla vanliga
            kontrollen av spritbussarna kräver mellan åtta och tio personer
            per gång, och det tar upp till två timmar beroende på hur fullastade
            bussarna är. Detta är verkligheten bakom den s.k. effektiva gränskontrollen.
            Det går åt så många personer. Jag har väldigt svårt att se hur
            det skulle kunna effektiviseras ytterligare.
          </note>
          <note>
            Slutsatsen i dag: Om vi menar allvar med alla andra mål vi ställer
            upp här i riksdagen på t.ex. alkoholpolitiken - vi upprätthåller
            höga skatter på alkohol på goda grunder osv. - måste vi ha en
            effektiv gränskontroll, mycket folk som kontrollerar. Vad har
            Per
          </note>
          <note>
            Erik Granström för synpunkter på den verkligheten?
          </note>
          <note type="speaker">
            Anf. 31 PER ERIK GRANSTRÖM (s) replik:
          </note>
          <note>
            Fru talman! Det är väldigt bra att vi har den debatt som vi nu
            för, nämligen om vikten av att vi har ett gott gränsskydd, en
            bra efterlevnad av våra skatteregler. På den punkten är vi överens.
            Den problembeskrivning som Johan Pehrson här gör ställer jag till
            stora delar upp på. Det är också därför som vi är beredda att
            sätta in mer pengar till tullen nu. Det är därför som vi från
            socialdemokratiskt håll verkligen stöttar det internationella
            tullsamarbetet - för att vi ska bli effektivare när det gäller
            att följa kedjorna från produktion till kund. På det sättet får
            vi en effektivare efterlevnad.
          </note>
          <note>
            Vi ska också komma ihåg att det i årets budget -
          </note>
          <note>
            om vi ser till den totala budgeten, utanför utgiftsområdet -
            anslås inte föraktliga budgetförstärkningar till rättsväsendet
            för att hantera de här frågorna. De redovisningar som vi fick
            i samband med tullens besök i utskottet visade också på att tillslagen
            ökar. Sedan kan vi naturligtvis fråga oss om det är en effekt
            av en ökad illegal verksamhet eller av effektivare övervakningsåtgärder.
            Det får vi anledning att även fortsättningsvis diskutera både
            i utskott och i den här kammaren.
          </note>
          <note type="speaker">
            Anf. 32 JOHAN PEHRSON (fp) replik:
          </note>
          <note>
            Fru talman! Jag återkommer till min ögonblicksbild av tullen
            i Helsingborg. På den plan där man egentligen ska kontrollera
            lastbilar har man 15
          </note>
          <note>
            smockfulla stora containrar med sprit och ett överfyllt lager
            med öl och sprit. Man kontrollerar i dag var åttonde buss. Den
            cynism som finns här är att människor glatt åker och hämtar fulla
            lastbilar. Blir man tagen så betalar många skatt och lämnar den
            sämsta spriten till tullen att ta hand om - det brukar bli mellan
            100 och 1 000 liter per buss. Man vet om att man kan åka nästa
            dag igen och att man slipper då.
          </note>
          <note>
            Så här är det med de medel vi har i dag. Inom tullen menar man
            på fullt allvar att de inte räcker till, utan det handlar bara
            om en sak om det inte ska bli så här löjeväckande: Mer resurser
            eller sänkta spritskatter. Jag tror att man kanske behöver göra
            båda för att motverka detta. Vi kan nämligen inte skaka fram så
            mycket resurser att man kan kontrollera varje buss, men det borde
            vara fler än var åttonde.
          </note>
          <note type="speaker">
            Anf. 33 PER ERIK GRANSTRÖM (s) replik:
          </note>
          <note>
            Fru talman! I princip är vi överens. Vi kommer att få lov att
            följa frågan framöver. Utskottsmajoritetens ståndpunkt är att
            när vi vägt samman den totala budgeten så har detta varit den
            nivå som har varit lämplig att ange till det här utgiftsområdet.
          </note>
          <note>
            I och med det, fru talman, så har jag inget mer att kommentera
            vad gäller Johan Pehrsons repliker.
          </note>
          <note type="speaker">
            Anf. 34 MARIE ENGSTRÖM (v):
          </note>
          <note>
            Fru talman! Jag har några reflexioner med anledning av betänkandet.
          </note>
          <note>
            För det första har vi en förnyad målformulering.
          </note>
          <note>
            Jag skulle vilja säga några saker kring den. Den är en del i
            ett nytt arbete som vi har inom riksdagen för att uppnå en bättre
            mål- och resultatstyrning över huvud taget. Vi håller inom ramen
            för det s.k. VESTA-
          </note>
          <note>
            projektet på att arbeta med att helt enkelt göra om vårt budgetsystem
            till att passa mer redovisningsmässiga principer. På sikt kommer
            det naturligtvis att förändra budgetarbetet och villkoren för
            oss här i kammaren. Jag tror också att vi på ett mycket bättre
            och mer precist sätt dels kommer att kunna fastställa framtida
            budgetar, dels kommer att kunna göra en bättre avstämning gentemot
            statens årsredovisning, vilket inte minst är ett vällovligt syfte.
          </note>
          <note>
            För det andra har vi då skatte- och tullförvaltningarna. Framför
            allt skatteförvaltningen får ett rejält tillskott i år. Jag tror
            att det gör att man i varje fall är på väg att komma uppemot 1997
            års kontrollnivå, som man själv har som målsättning inom förvaltningen.
          </note>
          <note>
            Jag vill också notera att det s.k. skattekontosystemet som medförde
            en hel del problem till att börja med trots allt har börjat fungera.
            Det gör förhoppningsvis också att förvaltningen därmed har frigjort
            resurser.
          </note>
          <note>
            Till våren kommer vi att få en proposition som kommer att beröra
            problematiken kring reavinster i utländska aktiefonder. Det kommer
            förmodligen också att påverka arbetssituationen vid våra skattemyndigheter,
            där jag vet att man i dag får ägna mycket tid och kraft åt just
            problem kring rea- och kapitalbeskattning.
          </note>
          <note>
            Tullen har diskuterats. Jag är nästan villig att säga att jag
            till viss del kan instämma i den kritik som kommer från det moderata
            hållet om den kreativa bokföring som vi använder oss av. Jag ser
            detta mer som en del i den allmänna kritiken som jag och mitt
            parti har gentemot det budgetsystem som finns i dag.
          </note>
          <note>
            Det inbjuder kanske till den här typen av abrovinker.
          </note>
          <note>
            När det gäller skattemyndigheten och de s.k.
          </note>
          <note>
            skattefelen som bl.a. Johan Pehrson tog upp och som i dag uppgår
            till ca 100 miljoner kronor så måste man ta dem på stort allvar.
            Det handlar dels om ett preventivt arbete, dels naturligtvis också
            om att informera osv. Vi har alla ett ansvar här. Det stora problemet
            är att den yngre generationen är mer benägen att ta svartjobb
            och att inte ta så hårt på det här med att betala skatt som man
            skulle kunna önska.
          </note>
          <note>
            Jag tycker också att vi skattedebattörer ska ta detta på fullaste
            allvar. Det finns framför allt ett parti här, det moderata partiet,
            som i alla lägen vill låta påskina att det här med att betala
            skatt - det är nästan mer eller mindre av ondo. Man kan fråga
            sig vad det ger för signaler till den uppväxande generationen
            och dess vilja att göra rätt för sig och betala skatt. Framför
            allt måste vi koppla detta till att man också får någonting för
            sina skatter.
          </note>
          <note>
            Jag kan dra mig till minnes den aktuella debatt som moderaterna
            själva kallade till i går angående den nya fattigdomen och vägarna
            till en ökad social rörlighet, som man kallade det. Det genomgående
            receptet i debatten var att skatterna är för höga. Jag tycker
            nog att man kan tänka sig för lite grann. Det kan vara en viss
            hjälp för dem som jobbar med skatter att man har de andra idéerna
            med sig också.
          </note>
          <note>
            Fru talman! Jag yrkar bifall till utskottets hemställan i betänkandet.
          </note>
          <note>
            Anf. 35 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Marie Engström började med att i princip instämma
            i den kritik som vi moderater har mot hur man finansierar tilläggsanslagen
            till Tullverket. Hon kallade det för en form av kreativ bokföring.
          </note>
          <note>
            Jag måste fråga Marie Engström en sak. Ni ingår ju i dem som
            har förhandlat fram budgeten. Ni står ju bakom den. Ni måste bestämma
            er för vilket ben ni står på! Är ni i opposition eller ingår ni
            i den s.k.
          </note>
          <note>
            majoritet som står bakom detta? Det är ofta som vi hör någon
            säga från talarstolen: Vi tycker ju egentligen inte så här. Men
            ändå är ni med! Man måste bestämma sig, tycker jag, för var man
            befinner sig någonstans. Man får titta på sig själv och fråga:
            Är jag i opposition eller tillhör jag majoriteten? Det har även
          </note>
          <note>
            Marie Engström tydligen väldigt svårt för.
          </note>
          <note>
            Hon säger också att vi moderater tycker att det är av ondo att
            betala skatt. Ja, vi tycker att skatterna är för höga. Det är
            alldeles riktigt. Men vi har aldrig, aldrig sagt att man inte
            ska följa lagen och betala skatt enligt de regler som finns i
            dag. Däremot vill vi sänka skatterna. Skulle vi komma i majoritet
            och få möjlighet till det så skulle vi också sänka skatterna.
          </note>
          <note>
            Men man ska inte göra sken av att moderaterna säger till folk
            att de inte ska betala sin skatt. Det har vi aldrig gjort!
          </note>
          <note type="speaker">
            Anf. 36 MARIE ENGSTRÖM (v) replik:
          </note>
          <note>
            Fru talman! Jag tog upp denna fråga eftersom jag tycker att det
            är viktigt att man tar ett visst ansvar för vilka signaler man
            skickar ut till en uppväxande generation. Här sätter man likhetstecken
            mellan höga skatter och fattigdom. Då tycker jag att man också
            ska tänka på vad detta kan leda till. Tycker man därmed att låga
            skatter leder till att vi inte har någon fattigdom? Det är bara
            att göra den jämförelsen och dra den vidare.
          </note>
          <note>
            Vad gäller mitt deltagande i majoriteten så står jag självklart
            bakom den. Jag avslutade hela mitt anförande med att yrka bifall
            till utskottets hemställan i betänkandet. Jag står bakom hela
            budgeten.
          </note>
          <note>
            Jag inledde mitt anförande med att prata om det nya budgetsystemet.
            Jag förbehåller mig rätten att framföra s.k. systemkritik. Jag
            tycker att vi har ett budgetsystem i dag som inbjuder till den
            här typen av kreativ bokföring. Jag tycker att det inte är hållbart
            i längden, i synnerhet inte i det här fallet eftersom hela systemet
            därmed också kan bli kontraproduktivt.
          </note>
          <note>
            Anf. 37 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Jag tackar för erkännandet att Moderaterna prickat
            rätt när det gäller finansieringen av
          </note>
          <note>
            Tullverket.
          </note>
          <note>
            Men det är fortfarande så att Marie Engström å ena sidan tillhör
            majoriteten och å andra sidan oppositionen. Det är ju inte bara
            Marie Engström inom
          </note>
          <note>
            Vänsterpartiet som använder den tekniken. Den är väldigt vanlig
            hos er.
          </note>
          <note>
            Sedan har vi plötsligt fått en skattedebatt också, och den tar
            jag gärna. Man kan börja med att fråga sig så här: Vems är pengarna
            som politikerna får för att använda? Jo, det är faktiskt medborgarnas
            pengar.
          </note>
          <note>
            Det visar sig att väldigt många som behöver bidrag betalar ungefär
            lika mycket i skatt som de får i bidrag. Vad ger det för självkänsla
            och trygghet? Ingen alls. Det är därför vi moderater vill sänka
            skatterna så folk kan känna att de faktiskt har sina egna liv
            i sina egna händer och har makten över sig själva. Det har de
            inte i dag. Marie Engström vill ju plocka in så mycket pengar
            som möjligt och sedan fördela ut dem på det sätt Marie Engström
            och Vänsterpartiet, Miljöpartiet och Socialdemokraterna finner
            bäst. Ni vet alltså vad som är bäst för medborgarna. Vi anser
            faktiskt att medborgarna vet det själva.
          </note>
          <note type="speaker">
            Anf. 38 MARIE ENGSTRÖM (v) replik:
          </note>
          <note>
            Fru talman! Detta är ju den bärande tanken som
          </note>
          <note>
            Moderaterna alltid framför när det gäller skattefrågor.
          </note>
          <note>
            Man tar in pengar i ena änden, och samma pengar går ut i andra
            änden - något slags system med raka rör.
          </note>
          <note>
            Men så fungerar ju faktiskt inte skattesystemet, Marietta de
            Pourbaix-Lundin. Det fungerar ju på det sättet att man tar in
            skatter och fördelar om pengarna till dem som bäst behöver dem.
            Det är det som är den bärande tanken med ett solidariskt skattesystem,
            och jag har förstått att Moderaterna inte vet vad det är.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 10 §.)
          </note>
          <note>
            Ajournering
          </note>
          <note>
            Kammaren beslutade kl. 12.51 på förslag av tredje vice talmannen
            att ajournera förhandlingarna till kl. 13.00 då miljöminister
            Kjell Larsson skulle lämna information om förhandlingarna i Haag
            om FN:s klimatkonvention.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 13.00.
          </note>
          <note>
            7 § Information från regeringen om förhandlingarna i Haag om
            FN:s klimatkonvention
          </note>
          <note>
            Anf. 39 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag hade naturligtvis hoppats att komma till riksdagen
            denna informationsstund och redovisa en bra överenskommelse från
            överläggningarna i Haag, en överenskommelse som dessutom levde
            upp till kraven på miljömässig integritet, som man kan säga har
            varit sammanfattningen av Sveriges och EU:s krav på en överenskommelse.
            Det kan jag inte göra. Vi nådde inte en överenskommelse den här
            gången.
          </note>
          <note>
            Utgångspunkten för diskussionerna i Haag är Kyotoprotokollet,
            som innebär åtaganden från industriländernas sida att minska sina
            utsläpp av växthusgaser, framför allt koldioxid. De minskningarna
            är
          </note>
          <note>
            5,2 % på global basis. EU har åtagit sig sammantaget
          </note>
          <note>
            8 %, USA 7 %.
          </note>
          <note>
            I Kyoto lyckades man inte lösa alla praktiska frågor om hur man
            ska se på åtagandena att åstadkomma nedskärningar av koldioxidutsläppen.
            Det var de praktiska frågorna, som naturligtvis också innehöll
            en hel del principiella ställningstaganden, som vi inte lyckades
            komma överens om vid Haagmötet.
          </note>
          <note>
            Framför allt gällde det fyra viktiga områden.
          </note>
          <note>
            Det första, de s.k. u-landsfrågorna, handlar bl.a.
          </note>
          <note>
            om att samarbeta med u-länderna så att de får bättre möjligheter
            att möta de påfrestningar som klimatförändringarna kommer att
            innebära för de länderna. Det innebär också samarbete med dem
            för att se till att de får tillgång till ren teknik, vilket naturligtvis
            också är ett viktigt inslag i den globala strategin för att möta
            klimatförändringarna.
          </note>
          <note>
            Bakgrunden till detta är inte bara att vi ska vara hyggliga mot
            u-länderna. Bakgrunden är självfallet också att det är de rika
            länderna som står för den absolut dominerande delen av koldioxiden
            och andra växthusgaser i atmosfären, och att det är utvecklingsländerna
            som förmodligen kommer att drabbas hårdast och dessutom har sämst
            möjlighet ekonomiskt att möta de förändringarna.
          </note>
          <note>
            I Haag kom vi mycket nära en lösning på det här problemet. Och
            det är mycket glädjande. Väldigt mycket av de grundläggande motsättningarna
            kunde vi utjämna. Jag tror att om vi hade lyckats komma överens
            på andra områden, hade vi också haft en överenskommelse när det
            gäller u-landsfrågorna.
          </note>
          <note>
            Det andra huvudområdet vi diskuterade var vilken legal internationell
            regim, vilka sanktionsmöjligheter, vi kan sätta i sjön för att
            se till att alla länder lever upp till sina åtaganden, när vi
            nu närmar oss den budgetperiod, 2008-2012, som åtagandena gäller.
          </note>
          <note>
            Också här kom vi en bra bit närmare varandra. Vi är nu överens
            om att det behövs ett sådant system. Vi kommer annars inte att
            kunna få ett godkännande av
          </note>
          <note>
            EU, som har en mycket sträng syn på de här frågorna.
          </note>
          <note>
            Men jag tror att det också här inom nära räckhåll finns en överenskommelse
            som vi kan leva med.
          </note>
          <note>
            I de övriga två frågorna av vikt, supplementaritet och s.k. sänkor
            - jag ska förklara lite grann vad det innebär - var skillnaderna
            desto större. Man kan säga att det var oenigheten på de områdena
            som gjorde att vi inte heller kom överens om helheten.
          </note>
          <note>
            Supplementaritet är det tekniska uttryck vi använder när vi diskuterar
            hur mycket av utsläppsminskningarna som man kan använda i t.ex.
            utsläppshandel för att klara av sitt åtagande och hur mycket man
            måste åstadkomma inom varje land med egna interna åtgärder i landet.
          </note>
          <note>
            Här har EU:s inställning varit att 50 % ska åstadkommas genom
            egna åtgärder och att man kan acceptera att 50 % åstadkoms genom
            de flexibla mekanismerna, där utsläppshandel är en av delarna.
            Det har då funnits länder, inklusive USA, som menat att man inte
            behöver några sådana här begränsningar, utan att allt kan åstadkommas
            genom flexibla mekanismer.
          </note>
          <note>
            Här lyckades vi alltså inte komma överens. Däremot är vi nu eniga
            om att det behövs någon form av supplementaritetsregel. Det erkänner
            även USA för närvarande. Den kommer inte att kunna bli så stark,
            den kommer förmodligen inte heller att kunna bli så tydligt kvantifierad
            som EU har som sin grundinställning, men det finns ändå en gemensam
            uppfattning om att det finns ett behov av någon form av supplementaritetsregel.
          </note>
          <note>
            De s.k. sänkorna kan man enkelt uttryckt säga handlar om hur
            mycket man ska acceptera att t.ex.
          </note>
          <note>
            växande skog, som otvivelaktigt binder koldioxid i t.ex. cellulosan,
            får användas för att räkna av åtagandena om att minska koldioxidutsläppen.
            Här har EU
          </note>
          <note>
            haft en restriktiv linje, medan andra länder, inklusive
          </note>
          <note>
            USA, Kanada och framför allt Japan, har menat att man ska kunna
            använda mycket stora sådana här sänkor för att komplettera minskningen
            av koldioxidutsläppen.
          </note>
          <note>
            Inte heller här kunde vi komma varandra tillräckligt nära. Vi
            har ändå inför det fortsatta arbetet en samstämmig syn på att
            det här finns ett viktigt skalproblem. Släpper man hanterandet
            av sänkor fritt kommer det kanske inte att bli några utsläppsreduceringar
            alls. Vi är alltså överens om att omfattningen av sänkor är någonting
            som på något sätt måste begränsas i de fortsatta samtalen.
          </note>
          <note>
            Vi nådde alltså ingen överenskommelse, men jag tror att man kan
            säga att vi har möjligheter - naturligtvis lite beroende på hur
            en ny amerikansk administration ser på de här frågorna - att nå
            fram till en överenskommelse med lite mer tid.
          </note>
          <note>
            Vår ambition i det här läget måste naturligtvis vara att försöka
            nå en sådan överenskommelse under den vår vi har framför oss.
            Om vi gör det kommer det fortfarande att vara möjligt att nå det
            mål för ratificering av Kyotoavtalet senast 2002 som vi har, som
            EU
          </note>
          <note>
            har och som väldigt många länder har. Det ligger också ett symboliskt
            värde i detta, eftersom Kyotoprotokollet är ett barn av Rioöverenskommelsen.
            Det vore en utmärkt signal om vår möjlighet att åstadkomma resultat
            om vi till det möte som ska äga rum tio år efter Riomötet också
            kunde ha ratificerat det här protokollet.
          </note>
          <note>
            Hur påverkar då det här Sverige framöver? Först och främst innebär
            det naturligtvis en mycket kraftigt ökad börda och utmaning för
            vårt ordförandeskap, därför att vi kommer att vara företrädare
            för EU i de förhandlingar som jag hoppas leder fram till en uppgörelse
            sent i vår.
          </note>
          <note>
            Som jag sade tror jag att vi fortfarande kan hålla fast vid målet
            att ratificera Kyotoprotokollet senast
          </note>
          <note>
            2002. Vårt praktiska arbete på att begränsa klimatförändringarna,
            de lokala investeringsprogrammen, de tekniska ambitioner vi har
            att utveckla bättre teknik och grön skatteväxling måste naturligtvis
            fortsätta oberoende av att vi inte nådde en överenskommelse i
          </note>
          <note>
            Haag.
          </note>
          <note>
            Vi kan också säga att utmaningen för teknikutveckling kan ha
            stärkts av det som har hänt i Haag.
          </note>
          <note>
            Jag läste med en viss belåtenhet den av företagsamheten mycket
            respekterade tidningen The Economist, som tidigare tillhörde dem
            som var mycket skeptiska inför klimatförändringarna. Där säger
            man nu att det krävs krafttag, dels därför att dagens trender
            är alarmerande och att global warming kommer att skada den ekonomiska
            utvecklingen i världen, dels därför att skarpa åtgärder kommer
            att stimulera utvecklingen av ny teknik, effektivare användning
            av teknik och därmed den ekonomiska tillväxten i dessa sektorer.
          </note>
          <note>
            Vi arbetar nu med en klimatproposition. Det faktum att vi inte
            nådde en överenskommelse kan i viss utsträckning påverka den klimatpropositionen.
            Vi är inte färdiga med vår bedömning, men självfallet arbetar
            vi med den.
          </note>
          <note>
            Dagarna före jag åkte till Haag besökte jag Arvika och såg vad
            som möjligen är ett direktresultat av klimatförändringen, i varje
            fall stämmer med det mönster om ökade vattenmängder och ökade
            risker som vetenskapsmännen och klimatforskarna nu talar om. Inte
            minst i samband med händelserna i Arvika och i Dalsland, händelserna
            i somras med översvämningar i stora delar av mellersta Norrland
            och norra
          </note>
          <note>
            Svealand, har jag upplevt att människors medvetenhet och oro
            för klimatförändringarna ökar. Det är många som i dag ställer
            frågan om vad det är som sker och hur vi politiker hanterar den
            situationen. Därför är det naturligtvis viktigt att vi fortsätter
            att arbeta aktivt för att förebygga en fortsatt klimatuppvärmning.
          </note>
          <note>
            Vi ska också vara medvetna om att om den dominerande andelen
            vetenskapsmän har rätt är vi på väg in i en klimatförändring som
            vi inte kan undvika. Vi kan möta den på ett sätt som minskar omfattningen
            av den, men vi kan inte i dag vidta åtgärder som vrider utvecklingen
            tillbaka. Utvecklingen är alldeles för stark för detta.
          </note>
          <note>
            Bert Bolin, en av världens mest ledande klimatforskare och dessutom
            ordförande i FN:s vetenskapliga panel på området, sade till mig
            under Haagmötet att utan Kyotoprotokollet kommer andelen koldioxid
            i atmosfären att öka med 10 %, med ett effektivt Kyotoprotokoll
            kommer den att öka med 9 %. Det visar att detta bara är början
            på en lång politisk, ekonomisk kamp för att kraftfullt minska
            vårt beroende av koldioxid och fossila bränslen.
          </note>
          <note>
            Vi ska göra vad vi kan för att ändra utvecklingen.
          </note>
          <note>
            Vi måste också nu titta på Sveriges beredskap för de förändringar
            som vi måste räkna med kommer att ske.
          </note>
          <note>
            Händelserna i Arvika och övriga ställen i landet är en påminnelse
            om att vi fortfarande har en sårbarhet för den typen av förändringar.
          </note>
          <note>
            Jag kommer därför att inbjuda till en bred konferens med vetenskapsmän,
            med experter, med representanter för myndigheter, och ställa frågan
            om vilken den bästa bedömningen är, vilket riskscenario vi ska
            se fram mot för Sveriges del när det gäller klimatförändringen.
            En del av svaret har vi troligen redan fått. Vi kan räkna med
            att på hundra år kommer regnmängden för Norrlands inland och Svealands
            inland att öka med omkring 30 %.
          </note>
          <note>
            Vi får ställa oss frågan vilka påfrestningar detta innebär för
            bebyggelse, infrastruktur, vägar, järnvägar, villkoren för jordbruk
            och skogsbruk i vårt land, villkoren för den biologiska mångfalden
            med en sådan sannolik klimatförändring och villkoren för turism
            och friluftsliv. Den slutliga frågan blir hur vi bör och kan öka
            beredskapen för att så bra som möjligt och med så stor trygghet
            och säkerhet som möjligt möta dessa sannolika förändringar.
          </note>
          <note type="speaker">
            Anf. 40 LENNART DALÉUS (c):
          </note>
          <note>
            Fru talman! Det var intressant information kring en fråga som
            är viktig, både sakligt och politiskt. Det är trist att Haagmötet
            gick som det gick. Nu är det inte mycket att sura över, utan nu
            måste man gå vidare.
          </note>
          <note>
            Först gör jag en liten titt bakåt och sedan två tittar framåt.
          </note>
          <note>
            Först titten bakåt: Hur har Sverige utnyttjat att man har suttit
            med i trojkan inför ordförandeskapet?
          </note>
          <note>
            Hur har man påverkat Frankrike för att åstadkomma någonting som
            hade kunnat bli bättre i Haag?
          </note>
          <note>
            Vi tittar framåt: Kjell Larsson berörde att Sverige kommer att
            ta ansvar som ordförande. Hur kommer man mer konkret att utnyttja
            ordförandeskapet? Hur tänker sig Larsson och regeringen driva
            frågan under ordförandetiden?
          </note>
          <note>
            Hur kommer forskningsfrågorna att behandlas?
          </note>
          <note>
            Har regeringen någon strategi för den forskningsverksamhet som
            bedrivs inom ramen för sjätte ramprogrammet om alternativa forskningskällor
            och förändring av Euroatomverksamheten? Finns det gemensamma forskningsinsatser
            för att klara klimatförändringarna?
          </note>
          <note>
            Anf. 41 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Vi har självfallet spelat en aktiv roll när det gäller
            vårt medlemskap i trojkan. Vi har haft en stor grupp experter
            som har förstärkt EU:s expertis i Haag. Jag har själv varit aktiv
            tillsammans med
          </note>
          <note>
            Dominique Voyet, ordföranden i miljöministerrådet, för att utvärdera
            förhandlingsläget, för att diskutera hur vi taktiskt ska driva
            förhandlingarna under
          </note>
          <note>
            Haagmötet. Vi har vunnit en hel del erfarenheter genom medlemskapet
            i trojkan som kommer väl till pass när vi nu tar över det omfattande
            ansvar vi nu får.
          </note>
          <note>
            Som Lennart Daléus säger är frågan hur vi ska utnyttja det ansvaret.
            Jag har redan gett besked till mina tjänstemän att jag vill att
            de ska utvärdera situationen efter Haag, att de ska titta ordentligt
            på hur motsättningarna ser ut när vi trots allt i Haag lyckades
            komma varandra mycket närmare på viktiga områden.
          </note>
          <note>
            Med utgångspunkt i detta ska de börja skissa på tänkbara kompromissmöjligheter.
            Vi har ett internat om fyra fem dagar för att diskutera just detta.
          </note>
          <note>
            Jag kan nog garantera Lennart Daléus att vi kommer att vara oerhört
            väl förberedda för att ta över ansvaret. Vi kommer att ha väldigt
            klart för oss var de möjliga kompromisserna ligger. Här är det
            också viktigt att vi inser att vi måste räkna med att göra kompromisser.
            Vi kan inte från EU:s sida, hur vällovligt det än skulle vara,
            diktera villkoren. För att få ett ratifierat Kyotoprotokoll måste
            vi ha medverkan av USA och andra stora länder.
          </note>
          <note>
            Jag vill inte hävda att jag är särskilt påläst om forskningsfrågorna.
            Men jag utgår från att vi fortfarande har en hög profil i att
            driva dessa frågor i riktning mot hållbar utveckling.
          </note>
          <note type="speaker">
            Anf. 42 LENNART DALÉUS (c):
          </note>
          <note>
            Fru talman! Det är uppenbart att man tänker ha fler möten och
            att man är väl förberedd, men jag hade förstås gärna sett lite
            mer konklusion i svaret.
          </note>
          <note>
            Fru talman! Jag flyttar konklusionen till den svenska scenen
            som Kjell Larsson berörde i att det kommer en klimatproposition
            och ett fortsatt arbete i
          </note>
          <note>
            Sverige. Det framgår av finansplanen som regeringen,
          </note>
          <note>
            Miljöpartiet och Vänsterpartiet står bakom att man vill lägga
            på en fiskal skatt på biobränslen. Är Kjell
          </note>
          <note>
            Larsson, regeringen, Miljöpartiet och Vänsterpartiet inför det
            fortsatta arbetet beredda att ompröva att lägga en skatt på biobränslen
            som så uppenbart kommer att minska deras utvecklingskraft? Kan
            vi se fram emot en sådan omprövning i kommande ekonomiskt material
            från regeringen och i en kommande klimatproposition?
          </note>
          <note>
            Anf. 43 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Det som Lennart Daléus nu beskriver handlar om en
            ändring som i så fall inträffar på mycket lång sikt. Jag tror
            att vi alla är överens om att för att få i gång en utveckling
            mot mer av biobränslen, vilket är bra inte minst ur klimatpolitisk
            synpunkt, kommer det att krävas den typen av skatteundantag under
            den överblickbara tiden framöver.
          </note>
          <note type="speaker">
            Anf. 44 HARALD NORDLUND (fp):
          </note>
          <note>
            Fru talman! Rapporterna från Haagöverläggningarna säger att man
            från svensk sida har varit mycket aktiv i förhandlingarna, vilket
            är glädjande.
          </note>
          <note>
            I informationen från miljöministern nu kunde vi höra att de negativa
            resultaten troligen kommer att påverka klimatpropositionen på
            något sätt. Avser miljöministern även tidpunkten för framläggande
            av propositionen, eller kan vi förvänta oss en proposition före
            jul?
          </note>
          <note>
            Jag skulle också vilja ställa en fråga när det gäller målambitionen:
            Ligger den fast? Kan man lova att den ligger fast vid minst -2
            %?
          </note>
          <note>
            Kan miljöministern också säga att vi från svensk sida kommer
            att lova att göra minskningarna i vårt eget land oberoende av
            vad som händer vid mötet i maj/juni?
          </note>
          <note>
            Jag skulle också vilja rikta en fjärde fråga till miljöministern:
            Kan miljöministern lova att vi inför och i de fortsatta förhandlingarna
            inte kommer att gå med på att man räknar in kolsänkorna?
          </note>
          <note>
            Anf. 45 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Ambitionen är fortfarande att vi ska lägga fram en
            klimatproposition före jul. Det kan naturligtvis bli förseningar,
            och de beror i så fall förmodligen inte så mycket på Haagöverläggningarna.
            Det är en omfattande materia, och utfallet av
          </note>
          <note>
            Haagöverläggningarna ökar naturligtvis arbetsbördan på oss allmänt
            sett. Några längre förseningar tror jag inte ska bli nödvändiga.
          </note>
          <note>
            När det gäller målambitionen är det nu gällande nationella målet,
            som riksdagen har ställt sig bakom, att vi i år ska nå nollutsläpp
            jämfört med 1990 för att sedan minska utsläppen. Klimatkommittén
            har lagt ett förslag om att vi ska specificera minskningen till
            -
          </note>
          <note>
            2 %. Det är naturligtvis någonting som vi funderar på, vad man
            ska välja för preciserat långsiktigt mål i arbetet på klimatpropositionen.
            Vi återkommer alltså till det.
          </note>
          <note>
            Får jag passa på att lägga till en sak. Många har trott att det
            har varit omöjligt för oss att nå målet med oförändrade utsläpp
            i år jämfört med 1990. Statistiken, senast från Energimyndigheten,
            tyder på att vi kommer att lyckas och t.o.m. komma en bit under
            nollmålet för i år. Det beror delvis på de åtgärder som vi har
            vidtagit och som nu börjar ge konkreta resultat.
          </note>
          <note>
            Det beror också på att vi har fått ökade priser på olja, som
            har varit återhämtande för utsläppen. Vi har en strukturell förändring
            i ekonomin som leder mer mot tjänstesektorn, som är mindre beroende
            av fossila bränslen. Det beror självfallet också på att det är
            osedvanligt varmt i år. Det kan vi iaktta bara genom att gå ut
            genom dörren, med 10 graders stabil temperatur när december knackar
            på. Det är en exceptionell situation.
          </note>
          <note type="speaker">
            Anf. 46 HARALD NORDLUND (fp):
          </note>
          <note>
            Fru talman! Jag vill tacka för det svaret. Det finns en del i
            svaret som jag vill dröja kvar vid, och det gäller målambitionen.
            Jag blir en aning orolig när miljöministern svävar på målet om
            -2 %. Ska svaret tolkas på det sättet att man överväger att lämna
            den procentsatsen? Eller på vilket sätt ska det tolkas?
          </note>
          <note>
            Anf. 47 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Regeringen och riksdagen har aldrig beslutat att
            vi ska ha -2 % som mål, och därför går det inte att lämna det
            målet. Det mål som gäller är att det ska vara en minskning efter
            2000. Sedan finns det, som jag sade, ett utredningsförslag om
            att precisera minskningen till -2 %. Det förslaget har remissbehandlats,
            precis som gäller på alla andra områden, och vi funderar nu på
            hur vi ska hantera det när vi jobbar med den proposition som vi
            ska lägga fram.
          </note>
          <note>
            Jag svävar inte alls på målet. Jag svarar som vi måste göra i
            en massa sådana här fall, att regeringen överväger frågan och
            kommer med förslag om detta till riksdagen, precis på samma sätt
            som gäller alla andra frågor.
          </note>
          <note type="speaker">
            Anf. 48 BIRGER SCHLAUG (mp):
          </note>
          <note>
            Fru talman! Först vill jag säga att jag tycker att det är utmärkt
            att regeringen börjar utreda vilken beredskap vi behöver för de
            förändringar som sker.
          </note>
          <note>
            Det är jag jätteglad för. Vi hade det uppe i budgetförhandlingarna,
            men då var intresset från Finansdepartementet inte så stort. Med
            gemensamma krafter kanske vi kan komma dit.
          </note>
          <note>
            Haagmötet gick inte alls så bra, och jag skulle vilja ställa
            två olika frågor om det.
          </note>
          <note>
            Den första frågan är hur miljöministern ser på den amerikanska
            situationen. Bush har sin inställning, som vi har sett i TV och
            hört på alla möjliga sätt. Det skrämmande är att den administration
            som nu satt nästan var en Goreadministration. Hur ser miljöministern
            på det här? Kan det bli ännu värre än med dagens amerikanska administration
            om Bush kommer till makten?
          </note>
          <note>
            Den andra frågan gäller de praktiska frågorna.
          </note>
          <note>
            Miljöministern sade att man inte kom fram i Haag men att man
            ändå måste fortsätta med de praktiska frågorna. Då blir en naturlig
            fråga: Kommer regeringen nu att gå på - som jag uppfattar det
            i alla fall i medierna - miljöministerns linje när det gäller
            majoritetsbeslut i fråga om koldioxidskatt inom EU, alltså majoritetsbeslut
            för den lägsta acceptabla nivån? Jag tror nämligen att det är
            en väldigt viktig åtgärd. Jag är ledsen att Göran Persson är så
            envis i den här frågan, och det är dags att köra över honom rejält.
            Hur ser miljöministern på det?
          </note>
          <note>
            Anf. 49 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag tror inte att man ska spekulera för mycket i
            hur den amerikanska situationen utvecklar sig. Det är många som
            är lite besvikna på Gore- och
          </note>
          <note>
            Clintonadministrationens hantering av de här frågorna, inte minst
            därför att Gore är en av de ledande toppolitiker i världen som
            tidigt såg klimatförändringarna som ett stort och viktigt politiskt
            problem.
          </note>
          <note>
            Det är ju i USA som det är här. Administrationen har inte den
            enda makten. Man har haft en besvärlig situation att hantera i
            kongressen, och det är trots allt kongressen som avgör ratificering
            av utländska avtal.
          </note>
          <note>
            Det har man naturligtvis varit tvungen att hantera på något sätt.
          </note>
          <note>
            Den framtida amerikanska administrationens inställning kommer
            naturligtvis att vara viktig. Som jag sade, tror jag att man ska
            vara försiktig med att spekulera i vad som kommer att hända med
            utgångspunkt i valrörelsen och kanske tillspetsade ställningstaganden
            av olika kandidater i valrörelsen. När den som blir president
            i USA får sätta sig in i situationen och har haft sina diskussioner
            med de tjänstemän som arbetat med de här frågorna kan det hända,
            hoppas jag, att inställningen blir något annorlunda.
          </note>
          <note>
            Det allra viktigaste kanske är att vi inte ska underskatta det
            faktum att det även i USA sker en förändring av människors attityd
            till de här frågorna, med en ökad medvetenhet om problemen och
            därmed också starkare krav på det politiska systemet att ta hotet
            om klimatförändringar mer på allvar.
          </note>
          <note>
            När det nu finns politiker som tycker att det är svårt och besvärligt
            att försöka övertyga väljarna om behovet av höga bränsleskatter,
            höga bensinskatter och annat kan det mycket väl vara så att om
            ett antal år kommer samma väljare att ställa oss till svars för
            att vi inte i tid vidtog tuffare åtgärder på det här området.
          </note>
          <note type="speaker">
            Anf. 50 BIRGER SCHLAUG (mp):
          </note>
          <note>
            Fru talman! Det var svaret på den första frågan, men hur var
            det med att köra över Göran Persson när det gäller det lägsta
            golvet för koldioxidskatt inom
          </note>
          <note>
            EU, att man kan ta det med kvalificerad eller enkel majoritet?
          </note>
          <note>
            Jag ska haka på den frågan också och ställa en annan fråga till
            miljöministern. Schweiz har infört kilometeravgifter när det gäller
            landsvägstransporter och godstransporter. Det finns ett övervakningssystem,
            och man betalar lika mycket per kilometer oavsett om man är schweizisk,
            holländsk eller skånsk åkare. Det är ett väldigt bra system. Både
            vi i Miljöpartiet och t.o.m. Åkeriförbundet tycker att det är
            en vettig modell, därför att den är konkurrensneutral.
          </note>
          <note>
            Kan vi få se ett förslag från regeringen om att införa rättvisa
            och höga vägavgifter?
          </note>
          <note>
            Anf. 51 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! När det gäller majoritetsbeslut och skattelagstiftningen
            inom EU är regeringens inställning väl känd vid det här laget.
            Jag är själv medlem i regeringen och ansluter mig självfallet
            till denna regerings hållning. Vi har också haft en diskussion
            i regeringen om hur man ska se på dessa frågor.
          </note>
          <note>
            Det är lika intressant varje gång en miljöpartist eller för den
            delen en vänsterpartist försöker att utnyttja något slags spricka
            i regeringen. Det här handlar faktiskt om att införa någon form
            av överstatlighet inom EU på ett område - skattepolitiken - där
            vi är ganska känsliga. Det gäller t.ex. frågan om vi ska kunna
            behålla den svenska skattefinansierade välfärden, om man ser det
            i ett brett perspektiv.
          </note>
          <note>
            Men jag hoppas att den inställning som Miljöpartiet och Vänsterpartiet
            nu har när det gäller miljöskatter så småningom kommer att leda
            till att ni, liksom era partivänner i alla andra europeiska länder,
            ser EU som det fantastiska verktyg för en bättre framtida miljö
            som det faktiskt är. Det finns ingen som är gladare än jag när
            Birger Schlaug har gått hela vägen fram. Då ska jag välkomna Birger
            Schlaug i miljöförnuftets läger.
          </note>
          <note>
            Jag har sagt att jag är anhängare av en kilometerskatt. Vi arbetar
            på det inom EU, och vi diskuterar det också inom Regeringskansliet.
          </note>
          <note type="speaker">
            Anf. 52 PER LAGER (mp):
          </note>
          <note>
            Fru talman! Supplementariteten och sänkorna verkar som ett sätt
            att komma undan kravet på en aktiv handling - åtminstone när man
            ser det så här lite utifrån. Framför allt ter det sig som att
            dessa frågor inte står i paritet med u-landsfrågorna, dvs. hur
            vi ska kunna hjälpa u-länderna på ett trovärdigt sätt när vi själva
            har dessa undantag vad det gäller utsläppen med hjälp av sänkor
            och supplementaritet. Jag hoppas att regeringen kommer att driva
            frågan om begränsningen av dessa möjligheter väldigt starkt.
          </note>
          <note>
            Sedan skulle jag vilja fråga en annan sak. När det gäller utsläppen
            är det inte 0 % i förhållande till 1990
          </note>
          <note>
            vi behöver. Vi behöver betydligt starkare begränsningar. Vi vet
            att vi skulle behöva 80-90 % för att över huvud taget påverka
            det som nu sker när det gäller koldioxiden.
          </note>
          <note>
            Därför undrar jag om det inte vore bra om Sverige gick före och
            handlade aktivt. Vi har t.ex. början på en grön skatteväxling,
            som vi är glada över har kommit i gång. Miljöpartiet har helt
            andra utgångsvärden.
          </note>
          <note>
            Vi skulle kunna tänka oss 100 miljarder på tio år i stället för
            30 miljarder, som vi har kommit överens om. Är det inte så att
            vi skulle kunna skärpa detta och helt enkelt höja ribban när det
            gäller dessa förändringar och omställningar i samhället, för att
            just gå före och visa att man faktiskt praktiskt kan sänka koldioxidutsläppen?
          </note>
          <note>
            Anf. 53 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Vi kommer naturligtvis att fortsätta att driva frågan
            om begränsningar av möjligheten att använda s.k. sänkor och de
            flexibla mekanismerna.
          </note>
          <note>
            Det är precis det som ligger bakom när jag säger att det är viktigt
            att värna den miljömässiga integriteten i
          </note>
          <note>
            Kyotoprotokollet. Vi måste alltså se till att det blir reella
            minskningar av själva koldioxidutsläppen och utsläppen av andra
            växthusgaser.
          </note>
          <note>
            Som jag sade får vi välja. Antingen blir det en överenskommelse
            med en viss användning av sänkor och en viss försvagning av EU:s
            ursprungliga position när det gäller supplementaritet eller ingen
            uppgörelse alls. Det är ett väldigt besvärligt val vi står inför.
          </note>
          <note>
            Ambitionen måste vara att göra nästa överenskommelse så stark
            som det någonsin är möjligt.
          </note>
          <note>
            Jag håller också med om - det sade jag egentligen i mitt anförande
            - att det vi nu ser är en ganska blygsam början på någonting som
            vi måste göra betydligt mer kraftfullt under de kommande åtagandeperioderna.
            Där kommer det att ställas krav på helt andra utsläppsreduktioner
            än dem som vi diskuterar för närvarande.
          </note>
          <note>
            På frågan om Sverige ska gå före vill jag säga att jag menar
            att Sverige går före på många sätt. Det gäller det vi gör konkret,
            lokala investeringsprogram och allt annat som jag var inne på
            tidigare. Det är ordentliga konkreta vardagliga insatser för att
            minska koldioxidutsläppen. Vi måste också mer och mer diskutera
            livsstilsfrågorna i detta perspektiv, och vi måste naturligtvis
            också förbereda olika åtgärder när det gäller att fortsätta och
            intensifiera teknikomvandlingen för att få en hållbar utveckling,
            som också innefattar klimatfrågorna.
          </note>
          <note>
            Sverige är kanske det land i EU och i Europa som har de minsta
            utsläppen av koldioxid per capita. Vi ligger på 6 ton per invånare
            och år. EU ligger på 10
          </note>
          <note>
            ton och USA på ungefär 20 ton. Om vi gjorde oss av med samtliga
            koldioxidutsläpp i Sverige skulle det motsvara 0,9 % av USA:s
            totala utsläpp.
          </note>
          <note type="speaker">
            Anf. 54 PER LAGER (mp):
          </note>
          <note>
            Fru talman! Jag menar att det är oerhört viktigt att vi kommer
            fram till en ratificering av Kyotoprotokollet 2002 och att det
            sätts i sjön, även om det är en sämre överenskommelse än vad vi
            hade hoppats.
          </note>
          <note>
            Sedan är det viktigt att vi går före. Jag menar att det är det
            som visar på den politiska viljan och det politiska ansvaret inte
            minst gentemot u-länderna. Jag menar att vi måste hitta de praktiska
            framgångsvägarna. Det är en konferens och en proposition på gång.
            Det är väldigt intressant, och det är viktigt att vägarna framåt
            stakas ut där.
          </note>
          <note>
            Man kan bl.a. ta frågan om långtradartrafiken, som jag själv
            motionerat om. Man kan se om man inte kan införa dessa regleringar
            av långtadartrafiken, som står för en stor del av de utsläpp vi
            vill komma åt, för att kunna göra en omställning till järnvägen
            när det gäller tunga transporter.
          </note>
          <note>
            Anf. 55 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag är helt överens med Per Lager i det han säger
            inte minst när det gäller möjligheten att påverka långtradartrafiken,
            något som jag tyvärr saknade i den artikel Birger Schlaug skrev
            tillsammans med Åkeriförbundet. Vi måste se vilka möjligheter
            det trots allt finns att föra över landsvägstransporter till räls,
            vilket naturligtvis ur miljö- och klimatsynpunkt skulle vara en
            väldigt tilltalande lösning.
          </note>
          <note type="speaker">
            Anf. 56 ESKIL ERLANDSSON (c):
          </note>
          <note>
            Fru talman! Det är lätt att konstatera att västvärldens oförmåga
            att komma överens vad gäller de frågor som är vid handen i dag
            hotar framtida generationer, de fattiga länderna och t.o.m. vårt
            välstånd och vår välfärd. Ändå tycks det vara så att det fortfarande
            finns människor som faktiskt inte tror på växthuseffektens varande
            och ifrågasätter densamma. Det verkar t.o.m. som att det finns
            stora politiska partier i denna kammare som ifrågasätter växthuseffekten.
          </note>
          <note>
            Avser miljöministern att göra några särskilda opinionsbildande
            insatser för att upplysa omkring denna fråga, så att den på ett
            bättre sätt blir allmänt känd bland svenska folket och hos en
            del svenska politiska partier?
          </note>
          <note>
            Jag skulle också vilja återvända till frågan om skatt på biobränsle.
            Det är onekligen så att det i finansplanen har aviserats ett införande
            av skatt på biobränsle. Det är ett faktum som miljöministern inte
            kan förneka. Då måste jag fråga om miljöministern är beredd att
            ompröva detta ställningstagande tillsammans med de samarbetspartner
            som regeringen har för närvarande, eftersom denna avisering motverkar
            de syften som vi i denna debatt vill uppnå. Den motverkar de långsiktiga
            investeringar som behöver göras bl.a. på energiområdet, som industrin
            och andra efterlyser. Man vill alltså ha långsiktighet när det
            gäller dessa saker. Det är aviserat en skatt på biobränsle i närtid.
          </note>
          <note>
            Anf. 57 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Min tolkning av de rader i finansplanen som Eskil
            Erlandsson hänvisar till är denna: När vi inte behöver undantag
            vad gäller energiskatten för att få fram biobränslen ska vi betrakta
            energiskatten som en skatt på energi och inte på särskilda energislag.
            Koldioxidskatt och annat ska däremot inte läggas på denna typ
            av bränslen.
          </note>
          <note>
            Min bedömning är att vi har ganska långt kvar innan vi är i den
            situationen och att vi under överskådlig tid behöver olika typer
            av stimulanser för att få fram detta bränsle och göra det konstnadseffektivt,
            och dessutom för att man ska forska och jobba med teknisk utveckling
            på detta område.
          </note>
          <note>
            Sedan tar Eskil Erlandsson upp en avgörande fråga, nämligen människors
            och gruppers syn på växthuseffekten. Vi har ett förslag från Klimatkommittén
            som vi nu diskuterar inför klimatpropositionen om en informationskampanj.
            Vi får återkomma till hur vi väljer att hantera det förslaget.
            Men låt mig säga så här i den här grundläggande frågan:
          </note>
          <note>
            Jag kan ha respekt för människor som är skeptiska inför klimatförändringen,
            som menar att det här är så komplicerade och omfattande förändringar
            och så komplicerade sammanhang som bestämmer klimatet under lång
            tid framåt. Jag kan ha respekt för det även om jag inte delar
            den skeptiska grundhållningen, men jag har svårt att ha respekt
            för dem som säger att vi inte ska göra någonting förrän vi vet
            exakt hur klimatförändringarna påverkar oss under 10, 20, 30,
            40
          </note>
          <note>
            och 100 år framöver.
          </note>
          <note>
            Alla som bedömer den här frågan måste inse att man, när det stora
            flertalet av vetenskapsmän är överens om grunddragen när det gäller
            hur den här faran ser ut, måste vara beredd att diskutera att
            sätta in åtgärder i förebyggande syfte av rena försiktighetsskäl.
            Det tycker jag är väldigt viktigt att säga.
          </note>
          <note type="speaker">
            Anf. 58 ESKIL ERLANDSSON (c):
          </note>
          <note>
            Fru talman! I den sista delen vad gäller opinionsbildning och
            liknande tycks miljöministern och jag vara helt överens. Det är
            utomordentligt viktigt att vi sprider kunskap kring de här frågorna
            och att vi på så sätt får alla med på vagnen.
          </note>
          <note>
            Men jag ska vända åter till det här om biobränslen. Den uppfattning
            som miljöministern här redovisar överensstämmer i mitt tycke inte
            med det som de facto står i finansplanen. Rimligen borde då miljöministern
            här och nu kunna lova att det i nästa ekonomiska dokument från
            regeringen kommer en skrivning som överensstämmer med det som
            miljöministern nu står här inför kammaren och talar om och vilket
            jag kan instämma i.
          </note>
          <note>
            Anf. 59 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Om det är formuleringar som vi kan läsa på lite olika
            sätt ska vi naturligtvis försöka klara ut det, så att Eskil Erlandsson
            och jag åtminstone blir överens om vad som står i finansplanen.
            Det hoppas jag att vi kan göra.
          </note>
          <note type="speaker">
            Anf. 60 INGEGERD SAARINEN (mp):
          </note>
          <note>
            Fru talman! Sammanbrottet i Haag gör det om möjligt ännu mer
            viktigt att komma åt trafikens ökande, för att inte säga skenande,
            koldioxidutsläpp.
          </note>
          <note>
            Meningen med koldioxidbeskattningen är ju att göra koldioxidneutrala
            bränslen och drivmedel mer konkurrenskraftiga, så att de ska kunna
            komma fram på marknaden. Då är det väldigt destruktivt att mineraloljedirektivet
            och lagen om skatt på bränslen innebär att man lägger koldioxidskatt
            på koldioxidneutrala drivmedel. Det är ett stort hinder för att
            de alternativ som ändå finns någonstans på marknaden ska kunna
            komma fram.
          </note>
          <note>
            Jag undrar om miljöministern är villig att verka för att mineraloljedirektivet
            och lagen om skatt på energi ska ändras, så att det blir möjligt
            att befria koldioxidneutrala drivmedel från koldioxidskatt.
          </note>
          <note>
            Anf. 61 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Vi diskuterar den här frågan just nu på Miljödepartementet.
            Det förefaller som om det finns en hel del oenighet om vad mineraloljedirektivet
            egentligen låter oss göra, och vi försöker nu att klarlägga vilka
            handlingsmöjligheter som mineraloljedirektivet ger.
          </note>
          <note>
            Sedan är jag självfallet rent allmänt intresserad av att det
            skapas möjligheter. Det behövs möjligheter, särskilt i en inledningsfas,
            för att man ska kunna stödja den här typen av bränslen. Och jag
            tror att behovet av sådana möjligheter kommer att öka efter hand
            som det blir uppenbart att vi behöver göra mer också på det här
            området för att ersätta fossila bränslen med från klimatsynpunkt
            acceptabla bränslen.
          </note>
          <note type="speaker">
            Anf. 62 INGEGERD SAARINEN (mp):
          </note>
          <note>
            Fru talman! Biogasen har ju ett undantag från mineraloljedirektivet
            och lagen om skatt på energi, och det finns pilotprojektsdispenser
            för viss produktion av etanol. Men i övrigt koldioxidskattebeläggs
            koldioxidneutrala drivmedel. Det är väldigt olyckligt.
          </note>
          <note>
            Jag är väldigt glad om miljöministern vill ta tag i den här frågan
            eftersom den naturligtvis är central för utvecklingen framöver.
          </note>
          <note>
            Anf. 63 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Koldioxidskatt har vi ju därför att vi vill låta
            den typ av bränslen som har en klimatpåverkan vara med och bära
            kostnaderna för själva klimatpåverkan. Det är den grundläggande
            tanken. Då är det klart att bränslen som inte har den här egenskapen
            -
          </note>
          <note>
            bränslen som är förnybara och som finns med i ett kretslopp med
            skogen eller jorden - inte ska beläggas med koldioxidskatt. I
            den grundläggande frågan är vi fullständigt överens. Och det är
            klart att jag verkar även gentemot EU med den grundläggande utgångspunkten.
          </note>
          <note type="speaker">
            Anf. 64 KIA ANDREASSON (mp):
          </note>
          <note>
            Fru talman! Jag tycker att det är sorgligt att miljöministern
            fick återvända från Haagmötet utan att konkreta handlingsplaner
            hade skrivits under. Jag beklagar det djupt. Detta skedde trots
            att det nu, som miljöministern här har deklarerat, finns en så
            stor samstämmighet om vad en fortsatt fossil förbränning kommer
            att orsaka.
          </note>
          <note>
            Men vi får väl som miljöministern sade nu koncentrera oss på
            det svenska ordförandeskapet. En punkt som jag skulle vilja kom
            upp överst på den dagordningen gäller flygtrafikens utveckling.
            Både här i Sverige och i Europa ökar flygtrafiken stort. Och flygtrafiken
            bär inte sina egna miljökostnader. Hur kommer Sverige att hantera
            denna punkt under ordförandeskapet?
          </note>
          <note>
            Jag vill också, som Birger Schlaug sade, att koldioxidskatten
            ska vara gemensam för EU. Visserligen är Miljöpartiet inte för
            gemensamma skatter, men även om vi inte hade haft EU skulle vi
            behöva ett forum där man just diskuterar och kommer överens om
            miljöskatter. Detta är en så stor och angelägen fråga eftersom
            det här gäller över landgränserna. Det gäller också flygtrafikens
            utveckling. Den berör de länder som flygplanen hela tiden passerar.
            Det är uruselt att flygtrafiken ska komma så lätt undan när koldioxidutsläppet
            är så stort jämfört med andra transportslag.
          </note>
          <note>
            Anf. 65 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag tycker att det är trevligt att få fortsätta diskussionen
            med Kia Andreasson från i tisdags kväll, då vi hade en interpellationsdebatt
            om flygtrafikens påverkan.
          </note>
          <note>
            Kia Andreasson och andra vet att jag många gånger har sagt: Visst
            bör vi se till att flygtrafiken får bära sina miljökostnader på
            samma sätt som trafiken i övrigt åtminstone bär en del av sina
            miljökostnader.
          </note>
          <note>
            I det här fallet är det lite svårare att komma fram -
          </note>
          <note>
            det vet ju alla - eftersom det här är en så internationell företeelse.
            Men den svenska inställningen både i
          </note>
          <note>
            EU-arbetet och i det internationella arbetet inom ramen för ICAO
            är att vi ska hitta lösningar på det här problemet.
          </note>
          <note>
            Jag tror också här att det finns en ökad medvetenhet om detta
            i de inblandade länderna, men det är en trög process. Tyvärr tar
            det väldigt lång tid att nå de resultat som vi vill ha.
          </note>
          <note>
            Sedan undrar jag om det möjligen är en liten missuppfattning
            när det gäller det här med Sveriges inställning till koldioxidskatt
            inom EU. Visst vill vi ha en gemensam koldioxidskatt i EU. Det
            skulle inte finnas någonting som vore bättre för Sverige än om
            alla andra EU-länder införde koldioxidskatt och lyfte sin koldioxidskatt
            till den svenska nivån. Självfallet vill vi det, av miljöskäl,
            av konkurrensskäl och av alla tänkbara skäl. I det fallet råder
            det ingen som helst tvekan om den svenska grundhållningen, och
            det har jag upprepat vid flera tillfällen, naturligtvis också
            i diskussionen med mina kolleger i det europeiska miljörådet.
          </note>
          <note type="speaker">
            Anf. 66 KIA ANDREASSON (mp):
          </note>
          <note>
            Fru talman! Det är ju bra att miljöministern har den inställningen.
            Men jag har hört Bosse Ringholm på EU-nämnden. Han vill inte gå
            denna väg och jobba för en gemensam koldioxidskatt i EU. Och det
            är det här som vi ideligen träffar på. Jag säger inte detta för
            att raljera eller för att försöka få en spricka i regeringen,
            men faktum är att ministrarna uttalar sig på olika sätt i de olika
            frågorna.
          </note>
          <note>
            Anf. 67 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag har oerhört svårt att tro att Bosse
          </note>
          <note>
            Ringholm skulle ha några invändningar om Spanien lade koldioxidskatten
            på den svenska nivån. Tvärtom skulle han självfallet välkomna
            det. Jag har väldigt svårt att tro att Björn Rosengren, som näringsminister,
            eller Leif Pagrotsky, som handelsminister, skulle ha någonting
            att invända mot att vi utjämnade villkoren för konkurrensen genom
            att alla länder tog på sig en högre miljöbeskattning.
          </note>
          <note type="speaker">
            Anf. 68 MARIE ENGSTRÖM (v):
          </note>
          <note>
            Fru talman! Man kan väl säga att Haagöverenskommelsen utgjorde
            halva vägen i arbetet med att godkänna Kyotoprotokollet. Så här
            i efterhand kan man väl också säga att det kanske var bra det
            som skedde. Miljöministern är ju nu ändå så pass aktiv i sitt
            arbete för att vi som ordförandeland ska driva den här frågan
            vidare. Jag tror att vi kan lyckas ganska bra, eftersom jag anser
            att vi i Sverige ligger i framkant i de här frågorna. Där lyckönskar
            jag miljöministern, och jag ser fram emot det arbetet.
          </note>
          <note>
            Det är bara det att ska vi få resultat måste vi också få med
            stora länderna - Kanada, USA, Japan - på båten. Kanske har någon
            här tidigare sagt detta. Risken är nog stor att vi får rucka lite
            framför allt på de mål vi har satt upp inom EU, dvs. att åtgärder
            ska ske till minst 50 % inom landet och till lika stor del utanför
            landet. Det ser jag som en uppenbar risk.
          </note>
          <note>
            Jag skulle vilja fråga miljöministern en gång till:
          </note>
          <note>
            Vad är strategin för att verkligen få med de här stora drakarna
            i båten? Det är nästan en förutsättning för att vi ska komma i
            land.
          </note>
          <note>
            Sedan vill jag ta upp en liten sak till, nämligen detta med att
            få acceptans hos befolkningen. Jag välkomnar verkligen den klimatkonferens
            som miljöministern nu pratar om, men det handlar ju också om att
            inte bara se miljöfrågorna som en tagelskjorta som ska vara på
            utan att också finnas med själv i arbetet. Här vill jag än en
            gång framhålla det arbete som sker inom ramen för utmanarkommuner.
            Vad kan miljöministern göra för att lyfta upp det arbetet, där
            man själv ser resultat i olika transportlösningar, i utbyggnad
            av fjärrvärme osv. och där man också kan avläsa lokala resultat?
          </note>
          <note>
            Anf. 69 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag ser också väldigt positivt på utmanarkommunernas
            arbete, och också på den respons som andra kommuner har gett på
            de här utmaningarna. Jag har bett att få träffa utmanarkommunerna
            så snart som möjligt för att med dem diskutera deras erfarenheter
            och vad vi kan göra i framtiden tillsammans med kommunerna.
          </note>
          <note>
            Glöm heller inte att vi har ett oerhört viktigt klimatpolitiskt
            instrument i lokala investeringsprogram.
          </note>
          <note>
            Jag tror att alla utmanarkommuner har använt sådana som en del
            av sina ansträngningar för att minska utsläppen av koldioxid.
            Här finns det redan nu ett mycket aktivt samspel mellan staten
            och kommunerna, där staten kan bidra med pengar för angelägna
            miljöinvesteringar i kommunerna. Vi har redan åstadkommit beslut
            om investeringar i storleksordningen 20-25 miljarder kronor och
            därigenom minskat koldioxidutsläppen med i storleksordningen 1,7-
          </note>
          <note>
            1,8 miljoner ton, vilket är ett bra resultat.
          </note>
          <note>
            När det sedan gäller det fortsatta arbetet efter
          </note>
          <note>
            Haag är strategin helt enkelt att med ledning av de erfarenheter
            vi nu har gjort försöka hitta olika tänkbara möjligheter till
            kompromisser - för kompromisser måste det bli - som vi sedan kan
            diskutera med de ledande grupperna i världen. Jag har själv vid
            flera tillfällen träffat - jag har besökt henne och hon har besökt
            mig - fru Ebtekar, som är vicepresident och miljöminister i Iran
            och som nu kommer att tillträda som ordförande i den viktiga G
            77-gruppen, dvs.
          </note>
          <note>
            utvecklingsländernas grupp. Jag kommer naturligtvis att besöka
            Washington så fort det är meningsfullt, dvs. när man har fått
            den nya administrationen på plats, för att med den börja föra
            de här diskussionerna. Vi kommer redan om två veckor i miljörådet
            att ha en diskussion där vi utvärderar Haag och diskuterar hur
            vi lägger upp strategin framöver.
          </note>
          <note type="speaker">
            Anf. 70 BJÖRN VON DER ESCH (kd):
          </note>
          <note>
            Fru talman! Klimatfrågor var tidigare något som framför allt
            vetenskapsmän sysslade med. Därefter har, sedan några år, politikerna
            gjort detta till en stor fråga. Men i och med det har också argumenten,
            tror jag mig våga säga, både förenklats och förgrovats.
          </note>
          <note>
            Just nu är det koldioxiden som man skjuter in sig på, och det
            gör att många framstående forskare är mycket olyckliga över att
            de har svårt att få anslag till att forska om andra orsaker till
            klimatförändringar än de som har ett direkt samband med koldioxid.
            För några år sedan talade man om att det var havsströmmar. Det
            var El Niño i Stilla havet och det ena med det andra.
          </note>
          <note>
            Detta är det mycket svårt att få gehör för i dag.
          </note>
          <note>
            Den här politiska accenten tyckte jag framkom på ett rätt allvarligt
            sätt när miljöministern tog Arvika som ett exempel. Den översvämning
            som de boende i
          </note>
          <note>
            Arvika har råkat ut för är oerhört tragisk. Men globalt sett,
            och det är ju det vi talar om, är trots allt Arvika en mycket
            liten del av vårt jordklot. Jag tror att det är fel att ta detta
            som exempel på den pågående miljöförstöringen.
          </note>
          <note>
            Dessutom skulle jag vilja fråga miljöministern: Är det inte klokt
            att poängtera hur enormt stor osäkerheten är kring all klimatforskning,
            inklusive koldioxiden, och att varje klimatförändring inte nödvändigtvis
            är en förändring till det sämre?
          </note>
          <note>
            Anf. 71 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Det har självfallet funnits klimatförändringar under
            jordens hela sex miljarder år långa historia. Växthusgastäcket
            runt jorden bidrar nu till att vi har en medeltemperatur på jorden
            på ungefär
          </note>
          <note>
            +15 °C. Utan växthusgaser hade vi haft -15 °C. Växthusgaserna
            är på så sätt en förutsättning för livet på jorden. Sedan industrialismen
            började har vi ökat växthusgaskoncentrationen i atmosfären med
            35-
          </note>
          <note>
            40 %. Om man tänker på vilken oerhörd kraft det låg i växthusgaserna
            redan tidigare måste man förstås fundera över vilken kraft som
            ligger i den här ökningen och den fördröjning som klimateffekterna
            bevisligen har. Under de senaste 12-14 åren har 10-
          </note>
          <note>
            11 varit de varmaste vi uppmätt sedan vi började mäta genomsnittstemperaturer
            på jordklotet i mitten av 1800-talet.
          </note>
          <note>
            Det vi nu upplever stämmer väldigt väl med klimatforskarnas modeller.
            Det finns inget miljöområde som varit utsatt för en sådan ingående
            vetenskaplig granskning som klimatpolitiken. FN:s internationella
            expertpanel om klimatförändringar har 3 000 forskare jorden runt
            som hela tiden jobbar för att hitta en vetenskaplig konsensus
            i den här viktiga frågan. Man kommer nästa år att lägga fram en
            rapport, och vi vet redan att man där skärper sina varningar jämfört
            med den förra rapporten.
          </note>
          <note>
            Men även om vi säger att man nog inte ska ge sig tusan på att
            det är så här tycker jag att det faktum att så många framstående
            forskare är så eniga i en sådan här fråga gör att ingen egentligen
            har den moraliska rätten att säga: Vi ska inte göra någonting,
            för jag vet att det inte sker någon klimatförändring. Alla måste
            vara inställda, på grund av försiktighetsprincip och annat, på
            att ändå vidta åtgärder, både för att hejda klimatförändringen
            och för att se vilken sårbarhet ett samhälle som t.ex. det svenska
            har inför de förändringar som kommer att ske.
          </note>
          <note type="speaker">
            Anf. 72 BJÖRN VON DER ESCH (kd):
          </note>
          <note>
            Fru talman! Jag håller helt med om att detta naturligtvis inte
            är ett argument för att inte göra någonting. Det är det inte heller
            tal om. Frågan är: Kan man även forska på andra områden? Kan det
            finnas andra faktorer än CO2 i dag? Att det finns omfattande forskning
            på området är vi säkert alla bara tacksamma och belåtna för.
          </note>
          <note>
            Detta är dock en paradox för många som sysslar med t.ex. kärnkraftsavfallet.
            Vad sysslar man med där? Jo, hur vi ska begrava kärnkraftsavfallet
            så att det överlever en ny istid. Samtidigt bekymrar vi oss för
            hur vi ska få stopp på växthusgaserna. Det här är förbryllande
            för många.
          </note>
          <note>
            Anf. 73 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Självfallet bör och ska man forska på andra områden
            också. Såvitt jag förstår pågår det i dag forskning om t.ex. solfläckarnas
            påverkan på klimatet. Jag förstår inte riktigt frågan. Jag har
            inte upplevt att det är något slags forskningsförbud kring alla
            andra förklaringar till klimatförändringarna än just koldioxidutsläppen.
          </note>
          <note>
            Överläggningen var härmed avslutad.
          </note>
          <note>
            8 § Frågestund
          </note>
          <note type="speaker">
            Anf. 74 FÖRSTE VICE TALMANNEN:
          </note>
          <note>
            Då återupptar kammaren sina ajournerade förhandlingar. Vi övergår
            till frågestund. Följande statsråd kommer att delta: Statsrådet
            Ingela Thalén, kulturminister Marita Ulvskog, statsrådet Mona
            Sahlin, statsrådet Ulrica Messing och miljöminister Kjell
          </note>
          <note>
            Larsson.
          </note>
          <note>
            Statsrådet Ingela Thalén besvarar såväl allmänpolitiska frågor
            som frågor inom sitt eget ansvarsområde inom regeringen. Frågor
            till övriga statsråd förutsätts beröra deras ansvarsområde inom
            regeringen.
          </note>
          <note>
            Jag vill erinra om att frågor och svar ska vara korta och inte
            överstiga 1 minut.
          </note>
          <note>
            Digitala sändningar
          </note>
          <note type="speaker">
            Anf. 75 AGNE HANSSON (c):
          </note>
          <note>
            Herr talman! Jag skulle vilja fråga kulturministern. Enligt uppgifter
            som har läckt ut i dag avser
          </note>
          <note>
            Sveriges Television att lägga ned de digitala sändningarna dagtid
            de åtta första månaderna nästa år. Det gör man samtidigt som riksdagen
            i dag har beslutat att vi ska satsa mer pengar och bygga ut digital-TV-
          </note>
          <note>
            verksamheten. Detta kan få oanade konsekvenser för public service
            framtid.
          </note>
          <note>
            Delar kulturministern min upfattning att det är ett märkligt
            beteende? Vad avser kulturministern vidta för åtgärder för att
            göra det möjligt att tekniken ska kunna byggas ut även i framtiden,
            att alla ska kunna se TV överallt i landet i fortsättningen och
            att public service ska räddas?
          </note>
          <note>
            Anf. 76 Kulturminister MARITA ULV-
          </note>
          <note>
            SKOG (s):
          </note>
          <note>
            Herr talman! Dessa uppgifter är nya för mig. Jag kan alltså inte
            reagera på dem. Det enda jag kan säga är att riksdagen har fattat
            ett beslut med anledning av regeringens förslag som innebär att
            vi lyfter bort det förbud som har legat för Teracom att se till
            att den analoga tekniken skiftas till digital teknik i hela landet.
          </note>
          <note>
            Det finns nu en möjlighet att bygga ut den digitala verksamheten
            i marknätet i hela landet. Det är en väldigt viktig markering.
            Det betyder väldigt mycket för public service framtid. Jag utgår
            från att styrelsen för Sveriges Television också är uppmärksam
            på det.
          </note>
          <note type="speaker">
            Anf. 77 AGNE HANSSON (c):
          </note>
          <note>
            Herr talman! Jag tackar för det svaret. Det är en viktig markering.
            Det är egentligen en vida större fråga än just en fråga om de
            åtta månaderna. Det gäller att public service får grepp om den
            nya tekniken. Jag förstår att kulturministern avser att reagera.
          </note>
          <note>
            Jag utgår från att så sker.
          </note>
          <note>
            Anf. 78 Kulturminister MARITA ULV-
          </note>
          <note>
            SKOG (s):
          </note>
          <note>
            Herr talman! Vi befinner oss just nu mitt uppe i arbetet med
            det nya avtalet mellan public serviceföretagen och staten, där
            riksdagens samtliga partier också är involverade i Public service-beredningen.
          </note>
          <note>
            Där är frågan om den digitala sändningstekniken i marknätet en
            central framtidsfråga. Det finns här inga delade meningar i förhållande
            till public serviceföretagens styrelser.
          </note>
          <note>
            Jag utgår från att det finns någon förklaring till det här beslutet,
            om nu uppgifterna som läckt ut är korrekta.
          </note>
          <note>
            De funktionshindrades rättigheter
          </note>
          <note>
            Anf. 79 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Herr talman! FN:s internationella handikappdag, som är nu på
            söndag, uppmärksammades här i riksdagen i går och i dag bl.a.
            genom en konstutställning och ett antal seminarier.
          </note>
          <note>
            Under gårdagens seminarier blev vi nog alla ganska chockade och
            mycket upprörda när vi fick höra att det fortfarande i f.d. kommunistländer
            förekommer mycket omänsklig behandling av funktionshindrade.
          </note>
          <note>
            Jag kan ta ett exempel. I ett hus som är avsett för
          </note>
          <note>
            12 personer bor det 80 personer. Det finns inga fönsterrutor
            i fönstren. Det är tre personer som personal.
          </note>
          <note>
            Det finns inget rinnande vatten.
          </note>
          <note>
            Bland dessa länder är flera ansökarländer till EU.
          </note>
          <note>
            Deras regeringar försöker att dölja problemet. Jag vet att inget
            EU-land har tagit upp den här frågan än.
          </note>
          <note>
            Därför är min fråga till Ingela Thalén, eftersom
          </note>
          <note>
            Sverige är ordförandeland nästa år: Är Sveriges regering bredd
            att lyfta den här frågan och få upp den på bordet?
          </note>
          <note type="speaker">
            Anf. 80 Statsrådet INGELA THALÉN (s):
          </note>
          <note>
            Herr talman! Barnens rättigheter över huvud taget, och naturligtvis
            gäller dessa också barn som har särskilt skyddsbehov, är sådana
            frågor som ingår i diskussionen kring det vi kallar för den sociala
            agendan.
          </note>
          <note>
            Sverige har i olika sammanhang lyft upp barns rättigheter.
          </note>
          <note>
            Det är självklart att det som nu har lyfts fram vid konferensdagarna
            är sådana saker som också måste tas upp när man diskuterar de
            sociala skyldigheterna i ansökarländerna. Sverige kommer som ordförandeland
            att också bevaka dessa frågor.
          </note>
          <note>
            Anf. 81 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Herr talman! Nu gäller det kanske inte i första hand barn. De
            kan ibland få en lite bättre behandling.
          </note>
          <note>
            Det här gäller vuxna.
          </note>
          <note>
            Vi har fått dessa uppgifter från Bengt Lindqvist, f.d. socialminister,
            som är FN:s speciella rapportör om handikappfrågor. Vi som har
            lyssnat på dessa seminarier representerar alla partier, och vi
            är lika mycket upprörda allihop.
          </note>
          <note>
            Bengt Lindqvist sade i klartext att inget land bör slippa in
            i EU så länge detta förhållande råder. Det är fråga om mänskliga
            rättigheter. Den här frågan kanske behöver lyftas fram separat
            och inte kopplas till barnens rättigheter utan till de funktionshindrades
            rättigheter.
          </note>
          <note>
            Det är inte bara i den här frågan ansökarländernas regeringar
            försöker dölja förhållandena och inte vill diskutera dem. På samma
            sätt är det med trafficking.
          </note>
          <note>
            Man försöker att inte diskutera det.
          </note>
          <note>
            Sveriges regeringen har en väldig chans att lyfta fram frågan
            om funktionshindrade och ställa lite krav på ansökarländerna att
            de följer de mänskliga rättigheterna även när det gäller funktionshindrade.
          </note>
          <note type="speaker">
            Anf. 82 Statsrådet INGELA THALÉN (s):
          </note>
          <note>
            Herr talman! Det är alldeles riktigt. Sverige känner ett stort
            ansvar och kommer att efter bästa förmåga fullfölja det ansvaret
            och driva frågan.
          </note>
          <note>
            När det gäller funktionshindrades rättigheter över huvud taget
            kommer ett särskilt möte att arrangeras under vårt ordförandeskap
            just för att diskutera bl.a.
          </note>
          <note>
            dessa frågor.
          </note>
          <note>
            Precis som Marietta de Pourbaix-Lundin sade finns det anledning
            för oss att understryka detta i våra bilaterala kontakter med
            ansökarländerna.
          </note>
          <note>
            Skatt på förbränning av avfall
          </note>
          <note type="speaker">
            Anf. 83 BIRGER SCHLAUG (mp):
          </note>
          <note>
            Herr talman! Jag har en fråga till miljöministern.
          </note>
          <note>
            Ett holländsk fartyg som är lastat med avfall har stoppats av
            Greenpeace. Det visade sig att det var
          </note>
          <note>
            "olagliga" sopor. Det var inte anmält som det skulle, osv.
          </note>
          <note>
            Jag ser ett problem. Det är att Sverige håller på att bli en
            stor importör av avfall. Utvecklingen har varit väldigt kraftfull.
            År 1996 importerades 53 000 ton. År
          </note>
          <note>
            1998 importerades 110 000 ton, och i år ser det ut att bli nästan
            300 000 ton. Det är en ökning med 600 %.
          </note>
          <note>
            Det kan man också kalla tillväxt, men det är inte någon lysande
            tillväxt.
          </note>
          <note>
            Vi är många i denna kammare som skulle vilja ha en förbränningsskatt
            när man förbränner avfall. Regeringen har diskuterat det lite
            grann. Hur är stämningarna i regeringen just nu när det gäller
            avfallsskatt?
          </note>
          <note>
            Är vi på väg att få en eller inte?
          </note>
          <note>
            Anf. 84 Miljöminister KJELL LARS-
          </note>
          <note>
            SON (s):
          </note>
          <note>
            Herr talman! Jag har tidigare också oroat mig för den ökning
            som finns av import av avfall. Jag lämnade ett uppdrag till Naturvårdsverket
            för ungefär ett halvår sedan för att få ett underlag till att
            gå vidare och diskutera det eventuella behovet av en avfallsskatt.
          </note>
          <note>
            Beskedet jag fick från Naturvårdsverket är att även om det importerade
            avfallet ökar är det fortfarande väldigt små kvantiteter i jämförelse
            det vi producerar själva. Det är ungefär 2 %. Den omfattningen
            gör inte att det är ett akut behov av att införa en avfallsskatt,
            men naturligtvis ska vi följa utvecklingen ytterligare.
          </note>
          <note>
            Just nu funderar jag på hur vi ska gå vidare. Importen av avfall
            är ett problem, men det finns andra problem. Det problem jag är
            mest oroad för är om förbränning av avfall inkräktar på biologisk
            behandling avfall. Det gäller om vi förbränner i stället för att
            t.ex. röta organiskt avfall och får fram biogas. Det stämmer inte
            heller med den avfallshierarki som jag tycker att det är rimligt
            att vi ska arbeta med utgångspunkt från.
          </note>
          <note type="speaker">
            Anf. 85 BIRGER SCHLAUG (mp):
          </note>
          <note>
            Herr talman! Jag delar Kjell Larssons uppfattning i den frågan,
            att det finns flera skäl som talar för en avfallsskatt. Många
            länder har ju en avfallsskatt. Det är därför som man exporterar
            avfall till länder som inte har det. Det blir för dyrt att ta
            hand om avfallet hemma.
          </note>
          <note>
            På det här sättet konkurreras biobränslen ut. De som har satsat
            på energiskog känner att de är orättvist behandlade. De har fått
            en massa löften om ett visst pris, men så blir det inte och då
            blir det marigt för dem att överleva.
          </note>
          <note>
            Om jag förstår Kjell Larsson rätt är Socialdemokraterna vågmästare
            i den här kammaren när det gäller denna fråga. Det står mellan
            Moderaterna och oss andra. Det är dags nu att sätta ned foten
            och införa en skatt på förbränning av avfall.
          </note>
          <note>
            Kan denna vågmästarsituation bidra till att regeringen påskyndar
            sitt tänkande i denna fråga?
          </note>
          <note>
            Anf. 86 Miljöminister KJELL LARS-
          </note>
          <note>
            SON (s):
          </note>
          <note>
            Herr talman! Det kan ju vara tvärtom också. Det är väldigt behagligt
            att vara vågmästare, det vet ju
          </note>
          <note>
            Birger Schlaug bättre än någon annan. Man känner en stark makt
            och en stor möjlighet till inflytande. Det är möjligt att vi har
            lust att suga på den goda karamellen.
          </note>
          <note>
            Jag ser också det stora problemet med om förbränningen inkräktar
            på den biologiska hanteringen av avfallet. Det är bedömningar
            som vi nu håller på att göra. Import av avfall är egentligen inte
            det stora problemet.
          </note>
          <note>
            Det allra viktigaste är att vi behandlar förbränning av avfall
            så att vi inte får de negativa miljökonsekvenser som vi annars
            skulle ha fått. Där införde
          </note>
          <note>
            Sverige redan under 1980-talet de då strängaste reglerna för
            hur avfallet från sopförbränning ska renas och vilka krav som
            man ska ställa på detta.
          </note>
          <note>
            Nu har vi arbetat med ett EG-direktiv som kommer att skärpa kraven
            ytterligare på ett sätt som också kommer att påverka oss i Sverige,
            och det träder i kraft så småningom.
          </note>
          <note>
            Det är klart att det är oerhört viktigt att om vi ska tillgodogöra
            oss energiinnehållet i avfall - vilket det finns många skäl för
            - ska vi också garantera att det inte blir några farliga utsläpp
            från den förbränningen.
          </note>
          <note>
            Tillväxten i Stockholmsregionen
          </note>
          <note type="speaker">
            Anf. 87 FREDRIK REINFELDT (m):
          </note>
          <note>
            Herr talman! Jag vill fråga storstadsministern vilka skälen är
            till den rapporterade tillväxtavmattningen i Stockholms län.
          </note>
          <note type="speaker">
            Anf. 88 Statsrådet MONA SAHLIN (s):
          </note>
          <note>
            Herr talman! Jag vet inte riktigt vilket underlag som Fredrik
            Reinfeldt stöder sig på när han talar om den pågående tillväxtavmattningen
            i Stockholms län.
          </note>
          <note>
            Däremot vet jag att regeringen arbetar hårt. Jag önskar att de
            ansvariga politikerna i Stockholms stad och
          </note>
          <note>
            Stockholms län arbetade ännu hårdare med att förstärka kampen
            mot segregationen och arbetslösheten och för att få fart på byggandet
            av hyreslägenheter i storstadsområdena.
          </note>
          <note>
            Det är detta som storstadsministern jobbar med.
          </note>
          <note>
            Och jag kan ju fråga: Vad gör Fredrik Reinfeldt och hans parti
            för att få fart på tillväxten i storstadsområdena?
          </note>
          <note type="speaker">
            Anf. 89 FREDRIK REINFELDT (m):
          </note>
          <note>
            Herr talman! Det är väl ändå bra, storstadsministern, om vi börjar
            med att vara överens om att det finns sådana siffror. Merita Nordbanken
            har pekat på att trots utvecklingen under 1998 och 1999, då Stockholm
            var en sorts motor för tillväxten, går det nu ned.
          </note>
          <note>
            Man spår att redan nästa år kommer tillväxten i
          </note>
          <note>
            Stockholm att vara lägre än i övriga delar av landet.
          </note>
          <note>
            Motorn blir ett släpankare.
          </note>
          <note>
            De flesta torde vara överens om att det beror på en lång rad
            bristsituationer som nu uppträder. Det är brist på bostäder trots
            att det finns en omfattande politisk planering för att bygga,
            men det finns många processer som håller byggandet tillbaka. Det
            är brist på infrastruktur. Regeringen skickar inte några pengar
            till regionen eftersom man är så upptagen med att skicka pengar
            till andra ställen.
          </note>
          <note>
            Det pågår en regional straffbeskattning av Stockholmsregionen
            med värnskatter, med utjämningsskatter och med höga fastighetsskatter
            som regionalt brännmärker Stockholmsregionen.
          </note>
          <note>
            Det är nog inte så att jag ska stå här och svara för vad mina
            partivänner gör i Stockholms stad och i
          </note>
          <note>
            Stockholmsregionen, utan det är dags för storstadsministern att
            tala om vad agendan blir för att få fart på tillväxten i Stockholmsregionen
            igen. Utan tillväxt i Stockholmsregionen stannar nog tillväxten
            av i resten av Sverige.
          </note>
          <note type="speaker">
            Anf. 90 Statsrådet MONA SAHLIN (s):
          </note>
          <note>
            Herr talman! De bristsituationer som Fredrik Reinfeldt talar
            om gäller t.ex. bristen på bostäder. Då kan vi gemensamt anstränga
            oss mer, herr Reinfeldt, för att bygga t.ex. fler hyreslägenheter
            i storstadsområdena.
          </note>
          <note>
            Det finns också en begynnande brist på arbetskraft, samtidigt
            som det är en stor grupp människor -
          </note>
          <note>
            akademiskt utbildade, men med utländsk bakgrund -
          </note>
          <note>
            som inte har arbete. Då kan vi gemensamt anstränga oss mer för
            att dessa människor ska få delta i uppbyggandet av tillväxten
            i storstadsområdena.
          </note>
          <note>
            Stockholm är en nettobidragstagare och inte ett område som -
            vilket Fredrik Reinfeldt beskrev -
          </note>
          <note>
            straffbeskattas för att hjälpa andra regioner. Hela
          </note>
          <note>
            Sverige behöver leva, och det gäller både storstadsregioner och
            glesbygdsområden. Vårt skattesystem syftar till att bidra till
            att utveckla alla delar av Sverige. Där finns Stockholm med.
          </note>
          <note>
            Med en annan politisk ledning i storstadsområdena skulle tillväxten
            möjligen kunna fördelas på ett annat sätt i Stockholm.
          </note>
          <note>
            Opus Dei
          </note>
          <note type="speaker">
            Anf. 91 CARINA HÄGG (s):
          </note>
          <note>
            Herr talman! Jag vill ställa en fråga till statsrådet
          </note>
          <note>
            Ingela Thalén. Det handlar om Opus Dei. Opus Dei är en konservativ,
            fundamentalistisk katolsk rörelse med sitt ursprung i Spanien.
            Man har ca 80 000 medlemmar i över 100 länder. Det finns delar
            av den här rörelsen i dag även här i Sverige.
          </note>
          <note>
            Katolska kyrkan har inte velat ta i itu med den här frågan. Opus
            Dei erhåller också statliga och offentliga medel för att bygga
            upp sin verksamhet.
          </note>
          <note>
            Jag vill fråga statsrådet om man från regeringen upplever att
            det är ett problem att EU-kommissionens vice president är Opus
            Dei-medlem.
          </note>
          <note type="speaker">
            Anf. 92 Statsrådet INGELA THALÉN (s):
          </note>
          <note>
            Herr talman! Jag måste säga att jag har ingen som helst möjlighet
            att gå in i en diskussion vare sig om denna rörelse - som jag
            är mycket litet orienterad om
          </note>
          <note>
            - eller huruvida dess medlemmar finns i centrala positioner i
            Europa eller i något annat land. Jag måste be Carina Hägg att
            återkomma till frågan i ett annat sammanhang.
          </note>
          <note type="speaker">
            Anf. 93 CARINA HÄGG (s):
          </note>
          <note>
            Herr talman! Jag tror att det av svaret framgår att det är ett
            problem som är vidare, och det är att vi inte observerar den här
            typen av rörelser. Vi är vana att observera politiska partier
            och deras inflytande. Andra mycket starka organisationer som också
            har en politisk agenda har vi inte samma beredskap för att bemöta
            och hantera.
          </note>
          <note>
            Jag hoppas att man från regeringen framdeles kommer att följa
            Opus Dei och dess inflytande över kommissionen, och inte minst
            över andra organisationer såsom biståndsverksamheten.
          </note>
          <note type="speaker">
            Anf. 94 Statsrådet INGELA THALÉN (s):
          </note>
          <note>
            Herr talman! Den senaste kommentaren som Carina Hägg gör vidgar
            ju begreppet något. På vilket sätt ska de parlamentariska församlingarna
            och Europaorganisationen - EU-samarbetet - vara vaksamma på de
            politiska partiernas inflytande? Det gäller kanske i fler sammanhang
            än just det som Carina Hägg tar upp.
          </note>
          <note>
            Men när det gäller ursprungsfrågan vill jag ändå be Carina Hägg
            att återkomma i ett annat sammanhang.
          </note>
          <note>
            Arbetslösheten bland ungdomar
          </note>
          <note type="speaker">
            Anf. 95 HELENA BARGHOLTZ (fp):
          </note>
          <note>
            Herr talman! Jag vill ställa min fråga till statsrådet
          </note>
          <note>
            Mona Sahlin, och det gäller arbetslösheten bland unga.
          </note>
          <note>
            Jag läste en debattartikel i går i Dagens Nyheter, som jag förmodar
            att statsrådet också har läst, där
          </note>
          <note>
            Ungdomsstyrelsens generaldirektör Leif Linde är mycket kritisk
            till hur utvecklingsgarantin, som ska hjälpa unga att få jobb,
            fungerar.
          </note>
          <note>
            Ungdomsgarantin infördes 1998, och den har inte alls fungerat
            som det var tänkt i form av en experimentverkstad där man skulle
            sammanföra företag, studieförbund och ungdomar för att hjälpa
            de ungdomar som har svårt att få jobb.
          </note>
          <note>
            Det är bra att väldigt många ungdomar i dag får jobb, men de
            som inte får det har det värre än någonsin. Jag vill gärna höra
            vad statsrådet avser att göra med anledning av den rapport om
            dessa frågor som kommer från Ungdomsstyrelsen.
          </note>
          <note type="speaker">
            Anf. 96 Statsrådet MONA SAHLIN (s):
          </note>
          <note>
            Herr talman! Jag har tyvärr inte läst artikeln.
          </note>
          <note>
            Dessutom är det statsrådet Björn Rosengren som är ansvarig för
            arbetsmarknadspolitiken när det gäller unga. Däremot försöker
            jag följa denna fråga noga.
          </note>
          <note>
            Jag känner igen mycket av det som Helena Bargholtz här uttryckte.
          </note>
          <note>
            Arbetslösheten bland unga har gått ned oerhört mycket under de
            senaste åren, och den fortsätter också att minska. De grupper
            som fortfarande står utanför berör mitt område, därför att dit
            hör t.ex. ungdomar med en annan etnisk bakgrund. Jag följer frågan
            noga och ska också ha diskussioner med AMS om hur vi ytterligare
            kan förstärka kampen för att se till att också dessa ungdomar
            får plats på arbetsmarknaden tidigt.
          </note>
          <note>
            Men jag får återkomma när jag har läst artikeln.
          </note>
          <note type="speaker">
            Anf. 97 HELENA BARGHOLTZ (fp):
          </note>
          <note>
            Herr talman! Jag får be om ursäkt för att jag inte riktigt kunde
            hålla isär fögderierna. Det har ju skett en viss växling av arbetsuppgifter.
          </note>
          <note>
            Statsrådet har ju som storstadsminister en viktig funktion här,
            eftersom det är många ungdomar i storstäder som tillhör den kategori
            som nu inte får jobb och som verkligen kommer att bli den nya
            underklassen. Jag kanske ändå kan få en synpunkt från statsrådet
            om hon anser att utvecklingsgarantin förefaller vara bra eller
            om hon vid kontakterna med
          </note>
          <note>
            Björn Rosengren anser det vara värt att ta upp en diskussion
            om ifall den ska förändras eller avskaffas.
          </note>
          <note type="speaker">
            Anf. 98 Statsrådet MONA SAHLIN (s):
          </note>
          <note>
            Herr talman! Självfallet är det så att så länge det finns unga
            människor som får vänta alltför länge med att bli ianspråktagna
            på arbetsmarknaden, alltså att bli behövda och få en plats, fungerar
            inte systemet tillfredsställande.
          </note>
          <note>
            Jag ska själv titta närmare på det här och diskutera det med
            Björn Rosengren. Men jag kan i dag inte svara närmare på om det
            sker ett arbete för att förändra just utvecklingsgarantin.
          </note>
          <note>
            Porrindustrin
          </note>
          <note type="speaker">
            Anf. 99 ULLA-BRITT HAGSTRÖM (kd):
          </note>
          <note>
            Herr talman! Jag skulle vilja ställa en fråga till kulturminister
            Marita Ulvskog. Den handlar om okulturen.
          </note>
          <note>
            Natten mellan fredagen och lördagen följde jag med Norrmalmspolisen
            ut på stan. Vi var då inne på två porrklubbar och såg en mycket
            kvinnoförnedrande verksamhet med danser i enbart tunna stripteasekläder.
            Samtidigt visades otäcka porrfilmer och serverades champagne som
            förberedelse för massage.
          </note>
          <note>
            Nu undrar jag: Vad gör kulturministern för att höja kvinnans
            värde i kulturen? Förs det diskussioner inom regeringen om att
            stänga dessa bordeller? Jag må tyckas vara gammaldags och konservativ,
            men detta var något av det värsta jag har upplevt.
          </note>
          <note>
            Anf. 100 Kulturminister MARITA ULV-
          </note>
          <note>
            SKOG (s):
          </note>
          <note>
            Herr talman! Porr är inte kultur enligt min mening. Däremot är
            vi många engagerade ministrar i regeringen som tycker att exploateringen
            av barn och kvinnor är något som vi bör mota på olika sätt; med
            lagstiftning, genom alternativ, genom att bedriva t.ex.
          </note>
          <note>
            en socialpolitik, en arbetsmarknadspolitik och en kulturpolitik
            som gör att de här företeelserna bekämpas. Vi är många som arbetar
            med detta, kanske i första hand justitieministern men naturligtvis
            också jämställdhetsministern och jag som kulturminister.
          </note>
          <note>
            Anf. 101 ULLA-BRITT
          </note>
          <note type="speaker">
            HAGSTRÖM (kd):
          </note>
          <note>
            Herr talman! Detta är ju motsatsen till vad Marita
          </note>
          <note>
            Ulvskog sysslar med som kulturminister. Jag kallar det okultur.
          </note>
          <note>
            Vi måste bryta det här mönstret, kanske med arbetmarknadsprojekt
            för unga tjejer inom det här yrket och med samtal. Skolans arbete
            och allt som görs mot mobbning, för värdegrundsarbetet, för allas
            lika värde bryts ju ned fullständigt av sådant här beteende.
          </note>
          <note>
            Ett kafé eller en restaurang skulle ju inte kunna visa grova
            porrfilmer offentligt. Eftersom det på porrklubbarna också bedrivs
            servering, är det ju inget slutet sällskap som porrfilmerna visas
            för. Är detta verkligen tillåtet, och vad gör kulturministern?
          </note>
          <note>
            Anf. 102 Kulturminister MARITA ULV-
          </note>
          <note>
            SKOG (s):
          </note>
          <note>
            Herr talman! Serveringstillstånden beslutar
          </note>
          <note>
            Stockholms kommun om. Jag hoppas att frågeställaren kan tala
            om detta med sina partikamrater, de kristdemokrater som sitter
            i ledningen för Stockholms kommun i dag. De borde engagera sig
            i detta på samma vis som vi gör i regeringen.
          </note>
          <note>
            I övrigt tror jag att det inom porrindustrin kan handla om svårt
            utnyttjade kvinnor som har utsatts för sexuella övergrepp vid
            unga år. Men ytterst och i grunden handlar det om de klassiska
            sociala klassfrågorna och om att vi har för stora sociala skillnader
            i den här stan.
          </note>
          <note>
            Miljöfarligt avfall
          </note>
          <note type="speaker">
            Anf. 103 KARIN SVENSSON SMITH (v):
          </note>
          <note>
            Herr talman! Jag skulle vilja rikta en fråga till
          </note>
          <note>
            Kjell Larsson.
          </note>
          <note>
            Som vi talat om tidigare ligger det nu ett fartyg vid Igelstaverket
            i Södertälje. Svenska och holländska myndigheter är överens om
            att det är fråga om gult avfall, för vilket det krävs tillstånd
            att föra in i Sverige. Något sådant tillstånd finns inte. Avfallet
            består bl.a. av kreosotimpregnerade slipers.
          </note>
          <note>
            Nu har det visat sig att det också krävs tillstånd för att föra
            ut det. Det kan ta upp till fyra veckor eftersom ansökan måste
            göras av Icova i samarbete med Söderenergi.
          </note>
          <note>
            Jag undrar om miljöministern har någon möjlighet att hjälpa till
            för att det här fartyget ska föras ut? Man är ju överens om att
            lastens innehåll gör att fartyget inte ska finnas i Sverige.
          </note>
          <note>
            Anf. 104 Miljöminister KJELL LARS-
          </note>
          <note>
            SON (s):
          </note>
          <note>
            Herr talman! Det här är en rättslig fråga, eftersom man verkar
            vara överens om att det krävs tillstånd för detta fartyg att lossa
            sin last i Sverige. Det är klart att det kan finnas den typen
            av komplikationer som Karin Svensson Smith pekar på och att det
            nu krävs tillstånd för att föra i väg lasten från Sverige. Jag
            har inte ställts inför den frågan. Finns det något som jag kan
            göra för att få ordning på den här situationen ska jag naturligtvis
            göra det.
          </note>
          <note>
            I övrigt tror jag att det här är en välbehövlig varning för dem
            som inte har uppmärksammat att vi har ganska stränga regler för
            export och import av avfall.
          </note>
          <note type="speaker">
            Anf. 105 KARIN SVENSSON SMITH (v):
          </note>
          <note>
            Herr talman! Jag tycker också att det är en nyttig påminnelse
            om att vi kanske inte har så bra grepp på det avfall som importeras
            till Sverige. I och med att
          </note>
          <note>
            Sverige, till skillnad från många andra länder, har skattebefriad
            avfallsförädling finns det onekligen risk för att vi får importerat
            avfall och avfallsdumpning i
          </note>
          <note>
            Sverige. Klassificeringen av vad som är miljöfarligt avfall eller
            ej råder det ju ingen konsensus om internationellt sett.
          </note>
          <note>
            Därför undrar jag om miljöministern är beredd att ta initiativ
            så att man får ett bättre grepp om vad det är som importeras till
            Sverige.
          </note>
          <note>
            Anf. 106 Miljöminister KJELL LARS-
          </note>
          <note>
            SON (s):
          </note>
          <note>
            Herr talman! Ja, självfallet är jag det. Vi får nu titta på vad
            det är som har hänt vid Igelstaverket, med exporten och den tilltänkta
            importen för att se om det finns brister i rapporteringssystem
            och i uppföljningssystem som vi måste täppa till. Också här är
            naturligtvis svaret att om sådana förändringar behövs ska vi självfallet
            genomföra dem.
          </note>
          <note>
            Eftersom vi har ganska stränga regler för import och export av
            den här typen av avfall som klassas som farligt - det finns ju
            olika klasser beroende på hur farligt det är - ska vi naturligtvis
            ha ett system som gör att vi kan göra en uppföljning. Vi ska också
            veta att det finns ett rapporteringssystem och vara hyggligt säkra
            på att reglerna följs.
          </note>
          <note>
            Skogsbruket
          </note>
          <note type="speaker">
            Anf. 107 HARALD NORDLUND (fp):
          </note>
          <note>
            Herr talman! Jag vill ställa en fråga till statsrådet
          </note>
          <note>
            Ulrica Messing.
          </note>
          <note>
            Det finns olika forskningsresultat som slår fast att skogsbruket
            i södra Sverige inte bedrivs på ett uthålligt sätt. Det gäller
            både markens långsiktiga näringsbalans och biologisk mångfald.
          </note>
          <note>
            Jag skulle vilja fråga statsrådet: Borde man inte mot den bakgrunden
            se över nuvarande skogsvårdslag?
          </note>
          <note>
            Anf. 108 Statsrådet ULRICA MES-
          </note>
          <note>
            SING (s):
          </note>
          <note>
            Herr talman! När vi fattade beslut om den nuvarande lagstiftningen
            - jag tror att det är ungefär sju år sedan - bestämde vi oss för
            att den skulle ha två tydliga mål, både ett miljömål och ett produktionsmål.
          </note>
          <note>
            Dessa mål ska utvärderas en gång per mandatperiod.
          </note>
          <note>
            Det är dags för Skogsvårdsstyrelsen att göra nästa utvärdering
            under nästa år, alltså 2001. Skogsvårdsstyrelsen ska återkomma
            till mig och regeringen senast i december 2001. Då ska vi titta
            på hur de mål som hittills gällt har följts upp, vilka brister
            som finns, vilka mål som behöver förtydligas och vad vi behöver
            göra för att underlätta för små och stora skogsägare att nå upp
            till målen. Jag avser att återkomma till riksdagen under våren
            2002 för att kunna diskutera detta.
          </note>
          <note>
            Men jag kan berätta att redan i dag är Skogsvårdsstyrelsen uppfattning
            att det finns tre viktiga saker att fokusera på inför den utvärdering
            som kommer. Den ena handlar om biotoperna, den andra handlar om
            återväxten och den tredje handlar om viltfrågan. I alla dessa
            tre frågor varierar det oerhört mycket, beroende på vilken del
            av vårt land som man tittar på.
          </note>
          <note type="speaker">
            Anf. 109 HARALD NORDLUND (fp):
          </note>
          <note>
            Herr talman! Skogsvårdslagen jämställer ju produktionsmålet och
            miljömålen. Men det gör det svårt att utforma ett praktiskt skogsbruk
            just för att man jämställer målen.
          </note>
          <note>
            Överväger man i den översyn som man kommer att göra att först
            fastlägga miljömålen och sedan se till att man anpassar skogsbruket
            till dessa mål?
          </note>
          <note>
            Anf. 110 Statsrådet ULRICA MES-
          </note>
          <note>
            SING (s):
          </note>
          <note>
            Herr talman! Det är ju alltid så när man sätter upp nya mål att
            vägen att nå målen delvis är en lärandeprocess. Skogsvårdsstyrelsen
            har därför lagt ned både tid och energi på att hitta former där
            man kan informera och utbilda olika skogsägare om hur de kan nå
            upp till målen. Jag har ingen avsikt att i dag på något sätt ändra
            inriktning i den skogspolitik som antogs
          </note>
          <note>
            1993, för sju år sedan. Jag tycker att det är viktigt att följa
            upp båda målen, alltså att inte tumma på miljömålet för att förbättra
            produktionsmålet utan att se till att produktionsmålet kan nås
            via en god miljövård.
          </note>
          <note>
            Nordiska Akvarellmuseet på Tjörn
          </note>
          <note type="speaker">
            Anf. 111 MARIANNE ANDERSSON (c):
          </note>
          <note>
            Herr talman! Jag har en fråga till kulturministern.
          </note>
          <note>
            I går debatterades ju kulturbudgeten här i kammaren, och jag
            vill ta upp en detalj som har med det att göra.
          </note>
          <note>
            Det handlar om Nordiska Akvarellmuseet på Tjörn.
          </note>
          <note>
            Jag vet att kulturministern väl känner till detta, så jag behöver
            inte dra upp det så mycket.
          </note>
          <note>
            Det är ju en lysande framgångshistoria som motsvarar det mesta
            som man kan förvänta sig av ett kulturprojekt. Det handlar om
            en nysatsning. Det har arbetsformer med stor professionalism.
            Det handlar mycket om eldsjälar som har drivit fram det här projektet.
            Besöksantalet i år har vida överträffat alla förväntningar. Det
            har varit utställningar, workshopar, stor internationell verksamhet,
            utbildning, barnverksamhet, forskning och alldeles särskilt den
            konstpedagogiska verksamheten. Allt detta visar att museet tar
            ett ansvar som egentligen närmar sig de statliga centrala museernas.
          </note>
          <note>
            Regionen Västra Götaland ska ge stöd till driften, men staten
            finns inte med i den långsiktiga finansieringen, och de tillfälliga
            stöd som har givits ger inte den nödvändiga planeringshorisonten.
            Då undrar jag om kulturministern ser några möjligheter när det
            gäller hur staten framöver skulle kunna stödja Nordiska Akvarellmuseet.
          </note>
          <note>
            Anf. 112 Kulturminister MARITA ULV-
          </note>
          <note>
            SKOG (s):
          </note>
          <note>
            Herr talman! Jag delar helt Marianne Anderssons lyriska beskrivning
            av verksamheten vid Nordiska
          </note>
          <note>
            Akvarellmuseet. Det är en väldigt god idé. Det är en idé som
            dessutom har kunnat realiseras på ett sätt som stämmer överens
            med alla drömmar som man kan ha om kulturpolitiskt lyckosamma
            projekt.
          </note>
          <note>
            Staten har inte varit inne i detta projekt. Vi har följt det.
            Vi har haft kontakter med Nordiska Akvarellmuseet. Jag vet att
            de också via Nordiska ministerrådet har försökt att göra detta
            till ett sant nordiskt projekt genom att få en gemensam nordisk
            finansiering. Jag följer detta projekt noga, men jag kan inte
            när vi just har antagit en budgetproposition närmare gå in på
            statens eventuella ekonomiska engagemang i framtiden. Jag delar
            dock helt Marianne Anderssons bedömning av detta projekt.
          </note>
          <note type="speaker">
            Anf. 113 MARIANNE ANDERSSON (c):
          </note>
          <note>
            Herr talman! Det låter bra. I motiveringen som utskottet hade
            i går står det att när initiativ till nya museer tas är det initiativtagarnas
            ansvar att investeringar och drift kan finansieras. Det låter
            ju intressant, och det kan man förstå. Men om man hundraprocentigt
            skulle leva efter detta i alla sammanhang här i världen skulle
            det ju aldrig kunna hända något nytt.
          </note>
          <note>
            Här har det faktiskt hänt något nytt.
          </note>
          <note>
            Det är ju viktigt och bra om det också kan bli en nordisk finansiering
            av museet, men det kan aldrig täcka hela driften. Jag tror att
            det måste vara en regional, statlig och nordisk finansiering för
            att det här ska fungera i framtiden. Det är ett fantastiskt projekt,
            precis som kulturministern också säger.
          </note>
          <note>
            Anf. 114 Kulturminister MARITA ULV-
          </note>
          <note>
            SKOG (s):
          </note>
          <note>
            Herr talman! Nu tycker jag inte som Marianne
          </note>
          <note>
            Andersson att det aldrig skulle hända något om det inte skedde
            saker ute i varje komun eller region. Det är faktiskt så att regering
            och riksdag tillsammans tar egna initiativ. Det kan börja växa
            spännande verksamheter ur det också. Men visst sker det mycket
            runtom i landet som är kolossalt intressant för oss alla som har
            ett nationellt intresse på kulturens område.
          </note>
          <note>
            Sedan är det ju så att vi inte kan satsa statliga pengar i allt
            som sker. Men vi kommer från Kulturdepartementets sida att följa
            utvecklingen vid Akvarellmuseet noga eftersom det är ett mycket
            lovvärt och också konstpedagogiskt intressant projekt.
          </note>
          <note>
            Projekt om ek
          </note>
          <note type="speaker">
            Anf. 115 KRISTER ÖRNFJÄDER (s):
          </note>
          <note>
            Herr talman! Jag har en fråga till antingen statsrådet Ulrica
            Messing eller miljöminister Kjell Larsson.
          </note>
          <note>
            I Kalmar län har man under det här året observerat ekarna, de
            ekar som är äldre än 60 år, i ett speciellt projekt. Man har då
            kunnat konstatera att i t.ex. Västerviks komun är mellan en fjärdedel
            och en femtedel av samtliga ekar skadade. Vad det här beror på
            kan man naturligtvis inte säga efter så kort tid.
          </note>
          <note>
            Jag vill fråga om ministern, eller ministrarna, är beredda att
            medverka till en finansiering så att projektet kan fortsätta under
            t.ex. en tioårsperiod och samtidigt vara med och finansiera den
            forskning som behövs för att få fram bra analyser av sakernas
            tillstånd.
          </note>
          <note>
            Anf. 116 Miljöminister KJELL LARS-
          </note>
          <note>
            SON (s):
          </note>
          <note>
            Herr talman! För det första gäller det att se till att vi får
            bättre kunskap om orsakerna till den här utvecklingen. Jag vågar
            inte nu gå in på en diskussion om vilka pengar det finns för just
            det här specifika projektet, det var ett tag sedan jag diskuterade
            frågan senast. Men allmänt sett är det klart att det underlättar
            för en sådan finansiering att vi har kunnat öka resurserna både
            till miljöforskningen och till miljöövervakningen på ett näst
            intill dramatiskt sätt under de senaste åren. Sedan gäller det
            också att på grundval av de nya kunskaper som vi hoppas få fram
            snabbt sätta in bra, relevanta åtgärder. Det får bli en diskussion
            i kommande budgetsammanhang, när vi vet lite mer om vilka åtgärder
            om kommer att behövas.
          </note>
          <note>
            Jag delar uppfattningen att det här ett stort och viktigt problem
            som vi verkligen måste försöka lösa.
          </note>
          <note>
            De gamla, stora träden är en väldigt viktig del av den svenska
            naturskatten. De är inte minst viktiga eftersom det har tagit
            hundratals år för dem att växa till den ståtlighet som många av
            dem uppvisar i dag.
          </note>
          <note type="speaker">
            Anf. 117 KRISTER ÖRNFJÄDER (s):
          </note>
          <note>
            Herr talman! Jag vill tacka för svaret. Jag tycker att det låter
            väldigt uppmuntrande. Nu är det väl så att
          </note>
          <note>
            Västerviks kommun tyvärr inte är den kommun som är värst drabbad
            i Kalmar län. Det finns andra exempel som är ännu värre.
          </note>
          <note>
            Den forskning som har gjorts hittills på träsidan har i första
            hand varit inriktad mer på tallskog och barrskog. Jag ser framför
            mig en utveckling som gör det nödvändigt att tillgodose behovet
            av forskning även när det gäller lövskogen i mycket större omfattning
            än i dag. Jag hoppas att vi tillsammans ska kunna nå ett sådant
            resultat.
          </note>
          <note>
            Anf. 118 Miljöminister KJELL LARS-
          </note>
          <note>
            SON (s):
          </note>
          <note>
            Herr talman! Vi behöver inte förlänga den här diskussionen. Jag
            är beredd att ta fram ytterligare information om hur läget är
            just nu. Det kan jag inte göra på rak arm eftersom jag inte har
            diskuterat den här frågan på länge. Men en skriftlig fråga skulle
            jag naturligtvis omedelbart kunna besvara.
          </note>
          <note>
            Sedan förstår jag det också så att vi har en gemensam uppfattning
            i grundfrågan. Vi vill se till att vi inte utsätter de här träden
            för någon fara utan att vi också i framtiden ska kunna leva med
            dem som ett fint inslag i landskapet.
          </note>
          <note>
            Situationen i Stockholm
          </note>
          <note type="speaker">
            Anf. 119 CARL-ERIK SKÅRMAN (m):
          </note>
          <note>
            Herr talman! Regeringen tycker att den borgerliga majoriteten
            i Stockholm för en dålig bostadspolitik och en dålig trafikpolitik.
            På senare tid har ett enskilt statsråd dessutom riktat förvånande
            och förödande kritik mot den socialdemokratiska ledningen i Stadshuset.
            Jag vill mot den bakgrunden till statsrådet
          </note>
          <note>
            Sahlin ställa följande fråga: Vilka konstruktiva initiativ kommer
            statsrådet att ta för att kompensera Stockholm för den påstådda
            inkompetensen hos Socialdemokraterna och hos majoriteten i Stockholms
            stadshus?
          </note>
          <note type="speaker">
            Anf. 120 Statsrådet MONA SAHLIN (s):
          </note>
          <note>
            Herr talman! Ibland förundras man över nivån på de frågor som
            ställs här i kammaren, det måste jag säga. Om det var jag som
            avsågs, att jag skulle ha uttryckt stor och förvånande kritik
            mot den socialdemokratiska ledningen i Stadshuset, är det bara
            trams.
          </note>
          <note>
            Och det finns bara en grupp som kan göra något åt den i mitt
            tycke inkompetenta ledningen i Stadshuset.
          </note>
          <note>
            Det är väljarna vid nästa val. Då hoppas jag att både jag och
            herr Skårman får svar på vilken ledning
          </note>
          <note>
            Stadshuset ska ha i framtiden.
          </note>
          <note type="speaker">
            Anf. 121 CARL-ERIK SKÅRMAN (m):
          </note>
          <note>
            Herr talman! Jag vill bara hänvisa till Dagens Nyheter den 28
            oktober. Därutöver vill jag konstatera att det för storstadsfrågor
            ansvariga statsrådet uppenbarligen inte kommer att ta några konstruktiva
            initiativ för att förbättra situationen i Stockholm.
          </note>
          <note>
            Jag vill därför ställa följande fråga: Vad ska vi ha en s.k.
            storstadsminister till, eftersom det som har föreslagits har föreslagits
            av statsråd som tidigare hade ansvaret?
          </note>
          <note type="speaker">
            Anf. 122 Statsrådet MONA SAHLIN (s):
          </note>
          <note>
            Herr talman! Den i regeringen ansvariga för bostadspolitiken
            jobbar mycket hårt med att få fram bättre system för att kuna
            få fart på bostadsbyggandet i Stockholm. Men ansvarig för detta
            är också den borgerliga ledningen i Stockholm. Den i regeringen
            ansvariga ministern för trafiken jobbar hårt med att tillsammans
            med Stockholms stad och Stockholms län få fram bättre lösningar
            för trafiken i Stockholm.
          </note>
          <note>
            Den i regeringen ansvariga för segregationen, nämligen jag, och
            storstadsavtalen, nämligen jag, jobbar hårt för att ibland tillsammans
            med och ibland på tvärs mot den borgerliga ledningen förändra
            situationen för många av de arbetslösa och utslagna i Stockholm.
            Och det är den uppgiften som ett socialdemokratiskt statsråd med
            ansvar för storstadsfrågorna har.
          </note>
          <note>
            Om man vill göra någonting åt dem som egentligen är ansvariga
            för det som jag tycker är katastrofalt i
          </note>
          <note>
            Stockholm, nämligen de borgerliga ledningarna i
          </note>
          <note>
            Stockholms stad och i landstinget, så får man som väljare göra
            det om snart två år.
          </note>
          <note>
            Integrationsverket
          </note>
          <note>
            Anf. 123 KERSTIN-MARIA STA-
          </note>
          <note>
            LIN (mp):
          </note>
          <note>
            Herr talman! I morgon ska vi ha debatt i kammaren om invandrare
            och flyktingar och med huvudvikt på integration. Jag trodde att
            statsrådet Sahlin skulle vara med men fick i går veta att så inte
            är fallet. Jag passar därför i stället på att nu ställa en fråga
            till statsrådet.
          </note>
          <note>
            Miljöpartiet har inte motionerat om Integrationsverkets avskaffande.
            Men vi var ett av de partier som röstade emot dess bildande 1997.
            Jag ville ge det en chans, men nu börjar jag undra lite grann.
          </note>
          <note>
            År 1999 var mitt utskott på besök på bl.a. Integrationsverket.
            Då fick vi veta att verksamheten hade pågått under bara ett år.
            Man visste därför inte så väldigt väl vad man skulle arbeta med
            osv. Sedan besökte vi Integrationsverket efter ytterligare ett
            år.
          </note>
          <note>
            Då hade man en ny chef, och då hette det att han var så ny att
            man fortfarande låg i startgroparna. Och nu konstaterar man att
            en fortlöpande utvärdering bedrivs men att det är för tidigt att
            göra en samlad bedömning av verkets arbete. Man säger också att
            arbetet med kommunerna har stött på vissa svårigheter.
          </note>
          <note>
            Nu undrar jag: Hur ser statsrådet på Integrationsverkets arbete?
          </note>
          <note type="speaker">
            Anf. 124 Statsrådet MONA SAHLIN (s):
          </note>
          <note>
            Herr talman! Integrationsverket är i sammanhanget en relativt
            ny myndighet som jag tycker undan för undan har funnit sin roll,
            byggt upp en kompetens och på det stora hela arbetar mycket bra
            med de ansvarsområden som man har. Jag hoppas verkligen att frågeställaren
            vill vara lite mer tålmodig och möjligen ge Integrationsverket
            en chans till, därför att sanningen ju inte är att ingenting har
            hänt under dessa år.
          </note>
          <note>
            Man har haft ett på många vis svårt och trögt arbete som man,
            tycker jag, under den senaste tiden har utfört på ett allt bättre
            och tydligare sätt, också under den nya ledning som Integrationsverket
            nu har. Jag tror därför att vi har ett bra och kompetent redskap
            i
          </note>
          <note>
            Integrationsverket för att få fart på integrationspolitiken,
            en samarbetspartner för många kommuner och myndigheter.
          </note>
          <note>
            Anf. 125 KERSTIN-MARIA STA-
          </note>
          <note>
            LIN (mp):
          </note>
          <note>
            Herr talman! Ja, jag är duktig på att vara tålmodig, så det kan
            hända att jag kan vara det. Jag håller också med om att det är
            ett svårt och trögt arbete.
          </note>
          <note>
            Jag tycker att man ska arbeta med integration på många sätt.
            Det har ju att göra med sociala frågor, socialförsäkringsfrågor,
            utrikesfrågor, arbetsmarknadsfrågor, bostadsfrågor, skattefrågor,
            osv. Jag skulle kunna fortsätta med denna uppräkning hur länge
            som helst. Jag ser att statsrådet nickar, så det verkar som om
            vi är överens om det. Men jag kanske ändå kan få höra lite grann
            om hur man skulle kunna kombinera dessa två sätt att arbeta. Vi
            kommer ju inte så väldigt långt genom att bara skriva handlingsplaner
            osv. Man kan inte bara använda ord, utan man måste också arbeta
            integrerat i själva arbetet.
          </note>
          <note type="speaker">
            Anf. 126 Statsrådet MONA SAHLIN (s):
          </note>
          <note>
            Herr talman! Även om det ibland blir en lek med ord så är det
            precis som frågeställaren säger, att vi måste se till att integrera
            integrationsarbetet. Det är inte bara Integrationsverket som har
            ansvaret, utan det ligger på alla myndigheter. Det är inte bara
            integrationsministern som har ansvaret, utan det ligger på alla
            departement och på alla olika ministrar. Vi har ändå gjort oändligt
            mycket mer än att bara prata och göra handlingsplaner när det
            gäller integrationsfrågorna. Mycket har hänt, men det är oändligt
            mycket kvar att göra, därför att så länge som den negativa särbehandlingen
            av människor med olika etniska bakgrunder fortsätter så är det
            ett samlat misslyckande för Sverige som samhälle.
          </note>
          <note>
            Integrationsverket är och kan vara en spindel i nätet. Men mycket
            av det konkreta arbetet måste ske ute i kommuner, ute i landsting
            och ute på myndigheter. Och det arbetet försöker jag både skynda
            på och vara en drivande kraft i.
          </note>
          <note>
            Försäkringskassans förtroendeläkare
          </note>
          <note type="speaker">
            Anf. 127 KENNETH LANTZ (kd):
          </note>
          <note>
            Herr talman! Jag vill ställa en fråga till statsrådet
          </note>
          <note>
            Ingela Thalén angående försäkringskassans förtroendeläkare. Alla
            läkare står i sin normala yrkesutövning under Socialstyrelsens
            tillsyn. Men så är det inte när läkaren går in i sitt uppdrag
            som försäkringskassans förtroendeläkare.
          </note>
          <note>
            Försäkringskassans förtroendeläkare gör utlåtanden som det sedermera
            ska fattas beslut om i försäkringsnämnderna. Av säkert kända skäl
            väger förtroendeläkarens ord väldigt tungt. Gång på gång har jag
            fått signaler om att individer har blivit felbedömda.
          </note>
          <note>
            Nu undrar jag varför försäkringskassans förtroendeläkare inte
            står under någon myndighets tillsyn.
          </note>
          <note type="speaker">
            Anf. 128 Statsrådet INGELA THALÉN (s):
          </note>
          <note>
            Herr talman! Först kanske vi ska klara ut att försäkringsläkarna
            inte bedömer patienten som individ, utan försäkringsläkarna granskar
            det underlag som andra läkare eller experter tillför när de ska
            göra en avvägning, t.ex. i ett arbetsskadeärende.
          </note>
          <note>
            När det gäller tillsynen över försäkringsläkarna så pågår det
            en diskussion t.ex. om man ska ha en särskild granskningsnämnd
            eller om man på något annat sätt ska ha en tillsyn. Det pågår
            också en diskussion om försäkringsmedicin som alldeles speciellt
            område, och vi har under en tid haft en utveckling på detta område
            genom försöksverksamhet och projekt. Jag kommer i det kommande
            arbetet som handlar om en utvecklad arbetslivspolitik, en kamp
            för bättre hälsa och att få ned ohälsotalet också att lyfta in
            frågan om på vilket sätt som man ska ha en tillsyn över förtroendeläkarkåren.
          </note>
          <note type="speaker">
            Anf. 129 KENNETH LANTZ (kd):
          </note>
          <note>
            Herr talman! Jag vill då förvissa mig om att ministern inser
            den oro som individen, den enskilda personen, i händelse av ett
            skadetillfälle ändå kan känna när det inte finns någon granskningsmyndighet.
          </note>
          <note>
            Nu ser jag med tillfredsställelse fram emot den redovisning som
            ministern gav alldeles nyss. Jag ska med stort intresse följa
            det arbete som förhoppningsvis komma ska.
          </note>
          <note type="speaker">
            Anf. 130 Statsrådet INGELA THALÉN (s):
          </note>
          <note>
            Herr talman! Vi får klara ut ytterligare en sak,
          </note>
          <note>
            Kenneth Lanz. Det ställningstagande som t.ex. förtroendeläkaren
            gör i anslutning till det material som finns att bedöma är inte
            det absolut sista ställningstagandet för den enskilda individen.
            Sedan finns det ju möjligheter till överprövning. Och därmed kan
            man ju säga att också förtroendeläkaren indirekt blir överprövad
            av t.ex. andra instanser. Den enskilda individen har alltså möjlighet
            att gå vidare för sin egen sak också efter det att förtroendeläkaren
            har gjort sin bedömning.
          </note>
          <note>
            Ideell barn- och ungdomsverksamhet
          </note>
          <note type="speaker">
            Anf. 131 MONICA GREEN (s):
          </note>
          <note>
            Herr talman! Jag har en fråga till statsrådet Ulrica
          </note>
          <note>
            Messing. Den handlar om barns och ungdomars uppväxtvillkor som
            kan vara väldigt olika i olika delar av landet. Det handlar om
            att föräldrar men också skolan ska se till att barn och ungdomar
            får möjlighet till en bra uppväxt. Men det handlar också om fritiden.
            Nu kan kommersiella intressen exploatera barns och ungdomars behov
            av en rik fritid. Men det kan också vara kommuner som ser till
            att de har bra fritidsaktiviteter. Men det finns en tredje sektor,
            nämligen den ideella och frivilliga sektorn, med föreningar som
            gör ett väldigt stort arbete för att barn och ungdomar ska få
            en rik fritid.
          </note>
          <note>
            Min fråga till Ulrica Messing är: Vad kan vi göra för att få
            ledare till både idrottsrörelsen och de ideella organisationerna?
            Det handlar nämligen ofta om ledarbrist, både när det gäller sommaraktiviteter
            -
          </note>
          <note>
            barnkollo och annat - och aktiviteter som sker under veckorna.
          </note>
          <note>
            Anf. 132 Statsrådet ULRICA MES-
          </note>
          <note>
            SING (s):
          </note>
          <note>
            Herr talman! Det här är naturligtvis en oerhört svår fråga. Var
            och en av oss får väl fundera över hur mycket vi som privatpersoner
            - som föräldrar, syskon eller grannar - är beredda att vara med
            och stötta en ideell förening. Kanske ska vi också fundera över
            vad vi själva har fått av en ideell förening och som vi vill ge
            tillbaka.
          </note>
          <note>
            Från regeringens och riksdagens sida tror jag att två tydliga
            saker kan göras som ändå uppmuntrar vuxna att vara ledare.
          </note>
          <note>
            Dels gäller det att styra pengar till den lokala barn- och ungdomsverksamheten.
            Det har vi gjort, både via idrottspolitiken och via ungdomspolitiken,
            när vi nu fick chansen att fördela en del av överskottet från
            Svenska Spel. Vi lade allt det på barn- och ungdomsorganisationerna.
            Det betyder att föreningar som har verksamhet för barn och ungdomar
            kan hålla priset nere så att så många barn som möjligt kan vara
            aktiva. Det är klart att vi som föräldrar och som ledare blir
            glada över det.
          </note>
          <note>
            Dels gäller det att i lagstiftningen inte försvåra för ideella
            ledare att vara det. Då tänker jag på en sådan sak som möjligheten
            till reseavdrag - att man, om man t.ex. reser långt för att döma
            en match eller för att leda ett scoutläger, får en chans inte
            att tjäna på det men heller inte att behöva betala så mycket för
            att få vara ideell ledare.
          </note>
          <note type="speaker">
            Anf. 133 MONICA GREEN (s):
          </note>
          <note>
            Herr talman! Många föreningar har känt av en viss indragning
            när det gäller möjligheterna att bedriva föreningsverksamhet,
            nämligen att lokaler som man hyr av kommunen blivit dyrare att
            hyra. Bidragen från kommunen har också blivit lägre.
          </note>
          <note>
            Det finns också en annan sak som man kunde göra från statsmakternas
            sida. För idrottsrörelsen finns det en möjlighet att betala dem
            som jobbar ideellt för en viss del, upp till ett halvt basbelopp.
            Då har idrottsrörelsen möjlighet att slippa betala arbetsgivaravgift
            för det. Den möjligheten finns inte för andra ideella organisationer.
            Jag undrar om det finns en tanke hos regeringen på att kanske
            likställa ideella organisationer med idrottsrörelsen framöver.
          </note>
          <note>
            Anf. 134 Statsrådet ULRICA MES-
          </note>
          <note>
            SING (s):
          </note>
          <note>
            Herr talman! I dag är ansvarsfördelningen i regeringen sådan
            att jag ansvarar för idrottsrörelsen och
          </note>
          <note>
            Britta Lejon för ungdomsorganisationer och andra folkrörelser.
            Men rent generellt kan jag svara, för vi har många gånger resonerat
            om frågan.
          </note>
          <note>
            Det finns en svårighet i att dra en gräns när det gäller barn-
            och ungdomsverksamheten - oavsett hur denna bedrivs, alltså oavsett
            vilken typ av aktivitet som det är fråga om.
          </note>
          <note>
            Frågan är om man ska låta de barn- och ungdomsorganisationer
            som bara har barn och ungdomar som medlemmar få den rättigheten
            eller om man ska låta alla organisationer som är generationsövergripande
            men som till viss del bedriver barn- och ungdomsverksamhet också
            få denna rättighet.
          </note>
          <note>
            Det svar man då kommer fram till betyder självklart att det också
            kostar pengar. I Regeringskansliet bereder vi frågan om ideella
            föreningars ställning och där ingår väldigt många saker. Den fråga
            som Monica
          </note>
          <note>
            Green här tog upp är en av de saker som jag vet att flera organisationer
            har pekat på. Man har en längtan efter att det ska bli möjligt.
            Jag kan förmedla frågan till Britta Lejon.
          </note>
          <note>
            Kärnkraftsreaktor i Ukraina
          </note>
          <note type="speaker">
            Anf. 135 LENNART DALÉUS (c):
          </note>
          <note>
            Herr talman! Den 7 december kommer Europeiska utvecklingsbanken
            att ta ställning till ett lån till
          </note>
          <note>
            Ukraina för färdigställandet av två kärnreaktorer. Vi är ju med
            i den banken och kan naturligtvis påverka det som sker - det är
            rentav svenska pengar som finns med här. Men det rimmar förstås
            illa med svensk energipolitik att bygga ut kärnkraftverk i andra
            länder, samtidigt som vi avvecklar i Sverige.
          </note>
          <note>
            Min fråga till Kjell Larsson är därför: Hur kommer regeringen
            att agera inför och i samband med mötet den 7 december?
          </note>
          <note>
            Anf. 136 Miljöminister KJELL LARS-
          </note>
          <note>
            SON (s):
          </note>
          <note>
            Herr talman! Det pågår diskussioner i Regeringskansliet om den
            här frågan. Det hela kompliceras av att det inte bara handlar
            om att säga ja eller nej till pengar från Utvecklingsbanken till
            det här speciella projektet, utan man måste också ta i beaktande
            vad som blir alternativet om det inte går att få en finansiering
            av projektet från Europabanken. Detta gör att hela frågan är ganska
            komplicerad och ganska besvärlig.
          </note>
          <note>
            Det pågår, som sagt, diskussioner i Regeringskansliet. Såvitt
            jag vet - jag har under en vecka varit i
          </note>
          <note>
            Haag - har regeringen inte beslutat sin position inför det här
            viktiga mötet.
          </note>
          <note type="speaker">
            Anf. 137 LENNART DALÉUS (c):
          </note>
          <note>
            Herr talman! Frågan är inte alldeles ny. Vi har ju i ett halvår
            eller så känt till att frågan skulle komma upp. Frågan har heller
            inte väckts här i riksdagen av regeringen för att möjligen höra
            hur andra som är intresserade av energifrågor ställer sig i sakfrågan.
          </note>
          <note>
            Det är inte fråga om hur man ska minska olycksrisker och höja
            säkerheten, utan här är det helt klart fråga om svenska pengar
            som ska användas till uppbyggnad av kärnkraft i andra länder;
            detta samtidigt som vi avvecklar kärnkraften i Sverige.
          </note>
          <note>
            Min fråga är ändå hur regeringen har planerat -
          </note>
          <note>
            sedan drygt ett halvår har man ju vetat att frågan nu skulle
            komma på bordet - och om man ännu inte har någon uppfattning om
            svenska pengar ska gå till ett sådant här ändamål.
          </note>
          <note>
            Anf. 138 Miljöminister KJELL LARS-
          </note>
          <note>
            SON (s):
          </note>
          <note>
            Herr talman! Det är riktigt. Som Lennart Daléus säger är frågan
            aktuell sedan tidigare. Vi har sedan tidigare fört diskussioner
            om detta men förutsättningarna kring hela frågan har förändrats
            under den här perioden. Det gör att vi naturligtvis inte ska binda
            oss vid en uppfattning beroende på hur läget var för ett halvår
            sedan, utan vi har frihet att inta en annan position.
          </note>
          <note>
            I själva värderingsfrågan delar jag självklart Lennart Daléus
            syn att vi ska undvika att med våra pengar, även om det sker indirekt,
            bidra till att bygga för kärnkraft i andra länder när vi nu mödosamt
            avvecklar kärnkraften i Sverige.
          </note>
          <note>
            Det finns också andra omständigheter här som gör att frågan blir
            knepigare än så både att diskutera och att besvara.
          </note>
          <note>
            Gruv- och mineralnäringen
          </note>
          <note type="speaker">
            Anf. 139 LENNART GUSTAVSSON (v):
          </note>
          <note>
            Herr talman! Jag har en fråga till statsrådet Messing.
          </note>
          <note>
            Sverige är den dominerande gruvnationen i Europa. Gruv- och mineralnäringen
            har stor betydelse för
          </note>
          <note>
            Sverige som nation. Den satsning som i årets budget görs på geovetenskaplig
            forskning och utveckling samt på kunskapsutveckling är mycket
            bra. Inte minst viktig är satsningen i fråga om miljöaspekterna.
            Den senaste tidens händelser visar på detta.
          </note>
          <note>
            Min fråga är helt kort om Sverige under ordförandehalvåret kommer
            att lyfta frågan om gruv- och mineralindustrin; detta kopplat
            bl.a. till miljöfrågorna.
          </note>
          <note>
            Anf. 140 Statsrådet ULRICA MES-
          </note>
          <note>
            SING (s):
          </note>
          <note>
            Herr talman! Just nu bereder vi gruv- och mineralfrågorna för
            oss här hemma i Sverige väldigt seriöst och grundligt. Vi har
            fått chansen att göra det eftersom vi haft en utredning. Denna
            är nu ute på remiss och det är många instanser som ska tycka till.
            Det är klart att vi, när vi tar ställning till hur den nya lagstiftningen
            ska se ut, också kommer att titta på hur lagstiftningen ser ut
            i andra europeiska länder. Men i dagsläget är det inte aktuellt
            att under det svenska
          </note>
          <note>
            EU-ordförandeskapet som en särskild punkt koppla just gruv- och
            mineralfrågor till miljöfrågorna.
          </note>
          <note type="speaker">
            Anf. 141 LENNART GUSTAVSSON (v):
          </note>
          <note>
            Herr talman! Kunskaper om miljöaspekter kring gruvor och annan
            tung industri, både när det gäller gamla försyndelser och när
            det gäller att förebygga nya, är viktiga - inte minst för att
            kunna ha en fortsatt konkurrenskraftig industri. Ökad kunskap
            i sig kan skapa nya nischer och nya möjligheter så Sverige borde
            kunna vara ledande i detta avseende även på miljöområdet.
          </note>
          <note>
            Slutligen: Delar statsrådet min bedömning i fråga om gruv- och
            mineralnäringens stora nationella betydelse och vikten av att
            miljöarbetet inom det här området förstärks?
          </note>
          <note>
            Anf. 142 Statsrådet ULRICA MES-
          </note>
          <note>
            SING (s):
          </note>
          <note>
            Herr talman! Ja, jag delar Lennart Gustavssons inställning att
            gruv- och mineralnäringen i vårt land är viktig, och det ska den
            fortsatt vara. Det är klart att vi också ska ge gruv- och mineralnäringen
            förutsättningar att växa men vi ska även ställa krav på den därför
            att vi har gemensamma intressen bl.a. kring miljöfrågorna.
          </note>
          <note>
            Gruv- och mineralfrågorna, kopplade till industrin och industrins
            effekter, kommer självklart också med i sammanhanget när vi tittar
            på vilken betydelse industrins sätt att verka och arbeta har för
            miljöfrågorna.
          </note>
          <note type="speaker">
            Anf. 143 FÖRSTE VICE TALMANNEN :
          </note>
          <note>
            Ytterligare ett femtontal ledamöter har bett att få fråga men
            vi måste sluta prick kl. 15, så därmed är frågestunden avslutad.
            Jag beklagar, som vanligt, att inte alla som velat få ordet har
            kunnat få det.
          </note>
          <note>
            Jag tackar regeringens ledamöter för att de har velat komma hit
            och svara på kammarledamöternas frågor.
          </note>
          <note>
            9 § Beskattning av utländska nyckelpersoner
          </note>
          <note>
            Föredrogs skatteutskottets betänkande 2000/01:SkU6
          </note>
          <note>
            Beskattning av utländska nyckelpersoner (prop.
          </note>
          <note>
            2000/01:12 delvis).
          </note>
          <note type="speaker">
            Anf. 144 CARL FREDRIK GRAF (m):
          </note>
          <note>
            Herr talman! Så sent som i går morse diskuterades skattepolitiken
            i denna kammare i den debatt om den nya fattigdomen som moderaterna
            hade tagit initiativ till. Med den debatten ville vi visa på alternativen
            i svensk skattepolitik. På den ena kanten har vi en rödgrön majoritet
            som med skatter, lagar och regler försöker lägga livet till rätta
            för allt och alla, medan vi på den andra sidan har en borgerlighet
            med moderaterna i spetsen som vill skapa möjlighet för social
            rörlighet och för att alla ska kunna leva på sin lön.
          </note>
          <note>
            I den debatten, som i så många andra, anklagades vi moderater
            för att den enda återkommande lösningen är att sänka skatterna
            enbart för vissa. Att så inte är fallet bevisas väl om inte annat
            genom att vi moderater yrkar avslag på propositionen i reservation
            1 i utskottets betänkande, som jag därmed, herr talman, vill yrka
            bifall till. Den innebär nämligen att vi säger nej till en skattesänkning.
            Jag ska snart redovisa att det finns goda skäl för detta.
          </note>
          <note>
            Regeringen föreslår nämligen i sin proposition att utländska
            nyckelpersoner ska ges vissa skattelättnader. Denna särskilda
            ordning innebär att 25 % av dessa nyckelpersoners lön, efter beslut
            av Forskarskattenämnden, undantas från beskattning om personerna
            i fråga avser arbeta i Sverige under en viss begränsad tid.
          </note>
          <note>
            Ett krav som dock måste vara uppfyllt är att den utländska nyckelpersonen
            innehar en särskild kompetens samt att vederbörande ska vara utländsk
            medborgare.
          </note>
          <note>
            Det är intressant att notera vilka personer som regeringen i
            propositionen beskriver ska kunna ingå i den här personkretsen.
            Det rör sig om tre kategorier.
          </note>
          <note>
            · Experter och specialister som inte finns i Sverige.
          </note>
          <note>
            Det kan t.ex. vara sådana som arbetar med ny teknik, produktutveckling
            m.m.
          </note>
          <note>
            · Forskare inom både industrin och forskarinstitutioner.
          </note>
          <note>
            · Personer inom företagsledande funktioner eller andra nyckelpersoner.
            Dessa kan, om man läser i propositionen, finnas inom områden som
            rationalisering, administration, logistik, marknadsföring, produktion,
            engineering, ekonomi samt informations- och kommunikationsteknik.
          </note>
          <note>
            Med denna uppräkning förstår alla att det är en ganska bred träffbild
            som skapas.
          </note>
          <note>
            Problemet med detta förslag är egentligen inte att det innehåller
            en skattesänkning. Tvärtom skulle jag välkomna fler regeringsförslag
            med den ambitionen.
          </note>
          <note>
            Problemet är att det vi här ser är resultatet av en havererad
            skattepolitik. Vi vet sedan tidigare att det fanns relativt ambitiösa
            planer på en inkomstskattereform som förre finansministern Åsbrink
            ville genomföra.
          </note>
          <note>
            Men den lades åt sidan av den nuvarande finansministern.
          </note>
          <note>
            Där den förre finansministern åtminstone sade sig vilja försöka
            komma till rätta med en del av de många problem som finns i dagens
            skattesystem verkar Bosse Ringholm nöja sig med att delvis vilja
            kompensera för egenavgifter.
          </note>
          <note>
            Vi har tidigare sett hur man från regeringshåll närmast desperat
            har försökt att minska de höga svenska skatternas förödande effekter
            på arbete, investeringar och sparande genom att bl.a. införa undantag
            för vissa kategorier människor i förmögenhetsbeskattningen. Nu
            är det tydligen dags att fortsätta lappandet av ett allt ihåligare
            skattesystem genom att införa ett nytt nätt litet undantag, denna
            gång för vissa utländska experter.
          </note>
          <note>
            Vi moderater vill dock inte stå i denna klunga av aldrig så välmenande
            politiker som delar ut principlösa skattelättnader. Motiven bakom
            denna skattesänkning är inte att den enskilde ska få mer makt
            över sin vardag. Anledningen är snarare att de berörda utländska
            experterna har förmånen att vara så pass eftertraktade på en alltmer
            globaliserad arbetsmarknad att de alltid kan flytta om villkoren
            inte upplevs vara tillräckligt attraktiva.
          </note>
          <note>
            Denna tes bekräftas av budgetpropositionen. Där står det: "Det
            är därför angeläget att upprätthålla en beredskap att vidta åtgärder
            inom områden som är särskilt känsliga för rörlighet över gränserna,
            samtidigt som det är viktigt att upprätthålla skatteuttaget på
            de skattebaser som inte uppvisar samma rörlighet".
          </note>
          <note>
            Regeringen agerar med förslaget om utländska experter helt i
            enlighet med denna strategi. Samtidigt har Riksskatteverket i
            dag fattat beslut om nya omräkningstal i fastighetstaxeringen.
            Det leder till taxeringsvärdesförändringar på 100 % i sydöstra
            Täby, över 100 % i södra Stockholm, 43 % i Luleå och
          </note>
          <note>
            38 % i Umeå för att ta några exempel. Det är ett uttryck för
            konsekvensen av att slå vakt om svårrörliga skattebaser.
          </note>
          <note>
            Herr talman! Det är intressant att studera motiven för det föreliggande
            förslaget. Motivet för att vissa ersättningar ska vara skattefria
            är enligt propositionen följande: "Också arbetstagares utgifter
            till följd av att han eventuellt föredrar privata tjänster framför
            offentligt subventionerade eller helt avgiftsfria tjänster
          </note>
          <note>
            - t.ex. privatsjukvård och undervisning för barn i privatskolor
            - kan räknas till dessa utgifter. Genom att beakta dessa utgifter
            ges kompensation för den
          </note>
          <note>
            'välfärdsförlust' i vid mening som är förbunden med att avstå
            från hemlandets förmåner."
          </note>
          <note>
            Vilka slutsatser ska man dra av denna formulering? Är detta en
            öppning för att man ska kunna betala skatt efter hur man vill
            finansiera sin sjukvård eller undervisning? Det kunde ju vara
            intressant att få den aspekten belyst i dagens debatt. Den kanske
            är tillämplig också i andra sammanhang. I så fall vore det intressant
            att veta om majoriteten tycker att det här är bra eller dåligt.
          </note>
          <note>
            Herr talman! Vi moderater vill sänka skatten för alla. Vi tror
            att alla i Sverige skulle må bra av att få bestämma lite mer över
            sin vardag, sitt eget liv och sina egna pengar, inte bara de utländska
            nyckelpersoner som berörs i den här propositionen.
          </note>
          <note>
            Utöver de allmänna bristerna i regeringens lappaoch-laga-strategi
            har vi allvarliga invändningar mot denna proposition.
          </note>
          <note>
            Den första är att den bryter mot principen om likabehandling
            i beskattning. Två personer, den ene svensk och den andre utländsk,
            med samma kompetens, samma erfarenheter och samma värde för arbetsgivaren
            behandlas olika efter skatt. Det tycker vi är fel.
          </note>
          <note>
            Förslaget är dessutom utmanande för de svenskar som utför liknande
            arbeten hos samma eller andra arbetsgivare. Regeringens argumentation
            i propositionen om varför förslaget enligt deras mening inte bryter
            mot grundlagen och lagen om Ombudsmannen mot etnisk diskriminering
            är inte övertygande. Att särskilt gynna en grupp människor enbart
            på grund av deras etniska ursprung är de facto ett missgynnande
            av människor som inte tillhör samma grupp, oavsett gruppernas
            inbördes storlek.
          </note>
          <note>
            Regeringen ger skattelindringar till en grupp individer på grund
            av deras betydelsefulla insatser för samhället. Här tycker jag
            att man har all anledning att ifrågasätta principen. Det blir
            inte lättare att motivera detta när man dessutom gör det omöjligt
            för svenskar att någonsin kunna få ingå i denna av socialdemokraterna
            särbehandlade grupp.
          </note>
          <note>
            Det finns därför anledning att ställa några viktiga frågor till
            Lena Sandlin-Hedman i denna debatt.
          </note>
          <note>
            Vilka signaler tror hon att detta ger till svenska experter och
            svenska företagsledare?
          </note>
          <note>
            Men den allra viktigaste frågan är: Vilka åtgärder avser socialdemokraterna
            att vidta för att göra det intressant för svenska medborgare att
            utbilda och förkovra sig i avsikt att arbeta i ledande befattningar
            i
          </note>
          <note>
            Sverige inom svenskt näringsliv och i svensk forskning?
          </note>
          <note>
            Herr talman! Vi moderater föreslår i stället att de personer
            av annan nationalitet som utför ett viktigt arbete i Sverige borde
            få sänkt skatt precis som alla andra som arbetar eller bor i Sverige.
            I stället för att lägga fram ett förslag om särregler för utländska
            nyckelpersoner borde regeringen ha dragit konsekvenserna av sitt
            erkännande av att de höga skatterna är ett problem för Sverige
            och föreslagit en sänkning för alla oavsett medborgarskap.
          </note>
          <note>
            Vad vi nu riskerar att få är ett undantagens och avdragens skattesystem
            där den med särskilda möjligheter, kontakter, kunskaper och kompetens
            ges möjlighet att få lägre skatt. På det här sättet kommer vårt
            skattesystem att alltmer likna det vi hade på 70-
          </note>
          <note>
            och 80-talen och som på goda grunder kritiserades.
          </note>
          <note>
            I stället för den Åsbrinkska fortsättningen på den stora skattereformen
            verkar vi ha fått den Ringholmska reträtten, i stället för ett
            steg mot framtiden ett återtåg till forntiden.
          </note>
          <note>
            Sverige behöver ett skattesystem som är enkelt, enhetligt och
            rättvist. Detta ställer krav på likformighet i skattesystemet
            och att reglerna inte leder till att grupper diskrimineras eller
            till allt större kontrolloch grändsdragningsproblem. Det vi vill
            göra i stället är att genomföra en stor inkomstskattereform som
            bl.a. syftar till att på sikt helt avskaffa den statliga inkomstskatten.
          </note>
          <note>
            Där regeringen med dagens förslag vill särbehandla och krångla
            till det, vill vi förenkla och göra det möjligt för alla att leva
            på sin lön, såväl vanliga inkomsttagare som utländska och svenska
            experter som arbetar i Sverige.
          </note>
          <note>
            Återigen ser vi avgörande skillnader mellan regeringens politik
            och den politik vi moderater vill föra.
          </note>
          <note>
            Herr talman! Jag inser att det är ett problem för den rödgröna
            majoriteten att verkligheten springer ifrån dem och deras politik.
            Det är glädjande att vissa av majoritetens företrädare vågar erkänna
            detta, som till exempel Vänsterpartiets Siv Holma. Det hon sade
            i kammaren under finansdebatten den 22 november var: "Det är klart
            att man också måste ta hänsyn till hur det ser ut i omvärlden
            för att klara av saker och ting." Hon kanske kan ha lite svårt
            att försvara förslaget om expertskatten, "eftersom den principiellt
            sett inte går ihop med vad jag tycker".
          </note>
          <note>
            Det ska bli intressant att se om Marie Engström i dagens debatt
            instämmer i att förslaget inte är bra, och hur hon i så fall förklarar
            att hon ändå ställer upp på det.
          </note>
          <note>
            Men vad Siv Holma och övriga i majoriteten också måste inse är
            att felet inte ligger i hur verkligheten ser ut, utan att felet
            ligger just i vad de själva faktiskt tycker. Det är den rödgröna
            politiken och de höga skatterna som skapar problemen och det är
            denna den egna röran som måste städas upp.
          </note>
          <note>
            Herr talman! Jag vill till slut ta upp utskottsmajoritetens förslag
            avseende den s.k. skadliga skattekonkurrensen. Utskottet föreslår
            ett tillkännagivande till regeringen med anledning av en motion
            från Birger
          </note>
          <note>
            Schlaug. I motionen skriver Birger Schlaug att det är olyckligt
            att länder inom EU konkurrerar genom att erbjuda skattefrälse
            för experter.
          </note>
          <note>
            Utskottsmajoriteten skriver att det är viktigt att
          </note>
          <note>
            Sverige vid en översyn av uppförandekoden arbetar för att även
            skadlig skattekonkurrens som avser löntagare behandlas.
          </note>
          <note>
            Först ställer majoriteten således upp på regeringens förslag
            om sänkt skatt för vissa, sedan samlar man ihop sig till ett tillkännagivande
            där man talar om att det rör sig om skadlig skattekonkurrens,
            och man beställer en översyn i samband med uppförandekoden. Är
            det någon som tycker att detta är motsägelsefullt? Jag tycker
            det, i alla fall.
          </note>
          <note>
            Samtidigt har jag anledning att tro att detta är en positionsförändring.
            Därför vill jag fråga om detta tillkännagivande är förankrat i
            kanslihuset. Om så är fallet, är avsikten att frågan på förslag
            av finansministern ska läggas fram för EU-nämnden? Jag bedömer
            att det är väldigt ovanligt, herr talman, att riksdagen på det
            här viset i ett utskottsbetänkande beställer en positionsförändring
            hos regeringen. Normalt sett brukar det ju gå till så att den
            typen av positionsförändringar läggs fram inför EU-nämnden. Det
            är onekligen så. I sin motion påpekar ju också Birger
          </note>
          <note>
            Schlaug att regeringen inte har tagit upp det. Det är därför
            han har skrivit motionen.
          </note>
          <note>
            Det här har samtliga partier utom Moderaterna gått på. Jag är
            överraskad över detta, och konstaterar att det är en nyhet som
            är värd att diskutera. Utskottsmajoritetens företrädare ska senare
            få chansen att klara ut huruvida den här positionsförändringen
            är förankrad eller inte.
          </note>
          <note type="speaker">
            Anf. 145 HELENA HÖIJ (kd):
          </note>
          <note>
            Herr talman! Det betänkande vi nu debatterar handlar om att låta
            utländska experter och andra nyckelpersoner undanta 25 % av sin
            lön från beskattning. Är detta klokt, kan man fråga sig.
          </note>
          <note>
            Ja, man kan å ena sidan hävda att i en global ekonomi där företag,
            kapital och kompetens rör sig över nationsgränserna så tvingar
            oss konkurrensen om arbetskraft med speciell kompetens - i kombination
            med våra höga skatter - till särskilda lösningar för den här gruppen.
          </note>
          <note>
            Många forsknings- och utvecklingsenheter och företag, inte minst
            inom den s.k. nya ekonomin, som är beroende av personer från utlandet
            i olika projekt, måste naturligtvis räkna efter vad den totala
            kostnaden för en anställd blir, och överväga att lägga verksamheten
            i andra länder. I Sverige utgör så mycket som 45 % av den totala
            kostnaden för en anställd, skatt.
          </note>
          <note>
            På samma sätt som regeringen tidigare befriat 17
          </note>
          <note>
            av landets 18 aktiemiljardärer från förmögenhetsskatt, för att
            de inte ska flytta utomlands och ta sitt kapital med sig, kan
            vi genom att sänka skatten för utländska experter bidra till att
            olika verksamheter förläggs här och till att vi kan attrahera
            kompetens utifrån. Regeringens bedömning är att ungefär 400 personer
            kommer att omfattas av skattelättnaderna.
          </note>
          <note>
            Å andra sidan är detta knappast en långsiktig lösning, eller
            en lösning som ter sig särskilt attraktiv för alla svenska experter
            och nyckelpersoner som inte omfattas av skattelättnaderna. Svaret
            på frågan om det är klokt ur ett långsiktigt perspektiv att skapa
            särskilda lättnader för en liten grupp människor, oavsett vilken
            grupp vi pratar om, måste bli nej.
          </note>
          <note>
            Därför, herr talman, har Kristdemokraterna med anledning av regeringens
            proposition motionerat om att riksdagen ska lägga fast att vi
            successivt behöver sänka skatten på arbete. Det gäller för alla.
          </note>
          <note>
            Som jag nyss antydde är den här särlösningen en utmaning för
            alla svenskar som satsar på utbildning och yrkeskarriär. De åtgärder
            som krävs, inte bara för att locka hit, utan inte minst för att
            behålla företag, kapital och kompetens i Sverige är inte en rad
            krångliga särregler och undantag utan ett generellt sänkt skattetryck,
            inte minst genom sänkta inkomst- och kapitalskatter. Jag skulle
            särskilt vilja nämna behovet av att avskaffa den s.k. värnskatten.
            Den skatt som direkt slår mot den typ av arbetskraft som vi här
            diskuterar.
          </note>
          <note>
            Förslaget om lägre skatter för en viss grupp är ett av många
            bevis på att Sveriges höga skattetryck är omöjligt att upprätthålla,
            och jag beklagar att utskottets majoritet inte vill inse detta.
          </note>
          <note>
            Med detta, herr talman, vill jag yrka bifall till reservation
            5 under mom. 2.
          </note>
          <note type="speaker">
            Anf. 146 ROLF KENNERYD (c):
          </note>
          <note>
            Herr talman! De särregler för utländska nyckelpersoner som i
            det här betänkandet tillstyrks är en främmande fågel i det svenska
            skattesystemet.
          </note>
          <note>
            Reglerna frångår de principer som gäller och bör gälla, nämligen
            att reglerna ska vara enkla, enhetliga och rättvisa. Vi anser
            att de principerna ska gälla även framgent.
          </note>
          <note>
            Förslaget om att 25 % av lönen ska undantas från beskattning
            och från skyldigheten att betala sociala avgifter leder till att
            skattesystemet blir olikformigt och behandlar individer med likartade
            arbets- och löneförhållanden på ett olikartat sätt.
          </note>
          <note>
            I sin tur innebär detta att svenska experter och kolleger indirekt
            diskrimineras i förhållande till sina utländska kolleger. Dessutom
            ökar gränsdragningsoch kontrollproblematiken.
          </note>
          <note>
            Nej, herr talman, den här främmande fågeln bör inte släppas in
            i det svenska skattesystemet. Vi yrkar därför avslag på propositionens
            förslag i den här delen. Jag yrkar därför bifall till reservation
            nr 3.
          </note>
          <note>
            Låt mig kort tillägga att när det gäller sänkta inkomstskatter
            är vår uppfattning att dessa i första hand ska riktas till människor
            som har låga och normala inkomstlägen. Det är också i dessa inkomstlägen,
            alltså i de låga och normala, som de stora marginaleffekterna
            finns; de som Helena Höij vill åtgärda genom att i första hand
            ta bort den s.k. värnskatten.
          </note>
          <note>
            Detta hade vi tillfälle att debattera här i kammaren för en tid
            sedan, och vi lär säkert återkomma till detta.
          </note>
          <note>
            Jag tycker att det är värdefullt att i den här debatten, som
            har kommit att röra sig inte bara om det vi diskuterar i dag,
            utan ett vidare fält av skattepolitiken, markera att vår uppfattning
            är alldeles klar. Det är de som bäst behöver inkomstskattesänkningar
            som ska ha dem framöver.
          </note>
          <note type="speaker">
            Anf. 147 JOHAN PEHRSON (fp):
          </note>
          <note>
            Herr talman! Vi ska nu debattera förslaget om att sänka inkomstskatten
            för kvalificerade löntagare.
          </note>
          <note>
            Socialdemokratiska företrädare kommer kraftfullt att argumentera
            för att det är viktigt att Sverige sänker skatteuttaget på experter,
            forskare och andra nyckelpersoner. Det är personer som vi måste
            locka till oss för att vi ska kunna säkra en långsiktigt hållbar
            tillväxt. Det är genom att vi utvecklar arbetstillfällen med högt
            kunskapsinnehåll i Sverige som vi säkrar välfärden. Problemet
            är dock att de skattesänkningar som vi diskuterar gäller endast
            utländska medborgare men att vi debatterar dem i Sveriges riksdag.
          </note>
          <note>
            För att råda bot på allvarliga svårigheter med att locka hit
            och behålla kompetent personal i Sverige har regeringen alltså
            presenterat ett förslag till skattelättnad för s.k. utländska
            experter. Av förslaget, som en gång bordlagts av utskottet, framgår
            att utländska experter, forskare och företagsledare som arbetar
            tillfälligt i Sverige ska få lägre skatt. Bara
          </note>
          <note>
            75 % av lönen ska beskattas och beläggas med sociala avgifter.
            Också vissa ersättningar föreslås bli skattefria för dessa utländska
            experter.
          </note>
          <note>
            Motivet är att nyckelpersoner inte på grund av hög skatt ska
            dra sig för att verka i vårt land. Företag och universitet antas
            på detta vis få hjälp att locka till sig goda förmågor. Det är
            bra att regeringen erkänner att Sverige har bristande konkurrenskraft
            när det gäller det internationellt lättrörliga humankapitalet.
          </note>
          <note>
            Som jag sagt ska skatteförmånen enligt regeringen göra det lättare
            att rekrytera. Det är lätt att instämma i den prognosen. Självklart
            kommer Sverige att bli mer attraktivt för de ca 400 kvalificerade
            arbetstillfällen som det rör sig om. Bara 400 - så snäva är reglerna.
          </note>
          <note>
            Frågan är dock om inte denna slutsats borde leda regeringen till
            att även se över skatterna för svenska experter och för svenskt
            kunnigt folk. Det framstår som ett mysterium att regeringen inte
            tar sitt förnuft till fånga och även lägger fram ett förslag om
            t.ex.
          </note>
          <note>
            sänkta marginalskatter på bredare front, i likhet med det som
            så gott som varenda socialdemokratisk f.d.
          </note>
          <note>
            skattepolitiker i dag anger sig stå för. Sänkta marginalskatter
            är en stor utmaning och en viktig reform för att Sverige ska kunna
            stå starkt på lång sikt. Det brukar man säga sedan man har lämnat
            Regeringskansliet eller riksdagen.
          </note>
          <note>
            De dynamiska effekterna av att tiotusentals människor finner
            Sverige mer attraktivt att leva och arbeta i har vi kanske underskattat.
            Då detta förslag trots allt är nödvändigt i det korta perspektivet
            för flera viktiga näringar och forskningsverksamheter, kommer
            Folkpartiet att välja att acceptera denna extrema lösning, dock
            under protest, eftersom den diskriminerar svenska experter och
            annat kunnigt svenskt folk.
          </note>
          <note>
            Dessutom måste man fråga sig om inte regeringen nyligen avvisat
            tankarna på positiv särbehandling.
          </note>
          <note>
            Det gäller av någon konstig anledning inte mina värderade kolleger
            och socialdemokrater i skatteutskottet. Där är det okej med positiv
            särbehandling.
          </note>
          <note>
            Jag ska också nämna något om den skattekonkurrens som finns i
            Europa. Utskottets vice ordförande
          </note>
          <note>
            Carl Fredrik Graf tog upp frågan om lojal och illojal skattekonkurrens.
            Som jag ser det ska alla skattefrälsen motverkas, och det är något
            som man bör se över även inom EU. Det är en helt annan sak än
            de låga marginalskatter som vi kan se i andra länder. Det är någonting
            som Folkpartiet visserligen har synpunkter på, men det är något
            positivt och inget som vi vill motverka. Lojal skattekonkurrens
            är bra, illojal är dålig.
          </note>
          <note>
            Avslutningsvis yrkar jag bifall till reservation nr 6.
          </note>
          <note type="speaker">
            Anf. 148 BIRGER SCHLAUG (mp):
          </note>
          <note>
            Herr talman, ni som lyssnar här nere och ni som lyssnar där uppe!
            Man kan ha ganska många uppfattningar om den här propositionen
            från regeringen, och det finns mycket som man kan kritisera i
            den. Jag skulle om det här betänkandet vilja säga: "Härtill är
            jag nödd och tvungen", eftersom situationen inte minst i Europa
            ser ut på ett speciellt sätt. Flera andra länder agerar på samma
            vis, och det är inte bra.
          </note>
          <note>
            Jag instämmer i en del av de principer som Carl
          </note>
          <note>
            Fredrik Graf och även andra på den borgerliga sidan skisserar.
            Det är inte en speciellt lysande ordning att ha höga skatter på
            arbete och höga arbetsgivaravgifter. Det är ett av skälen till
            att vi i vårt parti driver kravet på en grön skatteväxling väldigt
            hårt. Denna får dock genomföras stegvis, och innan den har slagit
            igenom får man acceptera vissa akuta åtgärder. Jag ser det här
            som en akut nödåtgärd, inte som en långsiktig lösning.
          </note>
          <note>
            Jag reagerar också lite grann mot flera av de borgerliga talarna
            som säger att folk inte vill vistas i
          </note>
          <note>
            Sverige enbart beroende på att skatterna är höga. Jag tror inte
            att Sverige någonsin vare sig kan eller ska konkurrera med extremt
            låga skatter. Vi måste konkurrera med annat: en bra skola, en
            bra vård, en bra miljö och ett samhälle som inte har så mycket
            av konflikter. Vi ser att konflikter mellan rika och fattiga tenderar
            att öka både i Europa och i övriga delar av världen, vilket leder
            till oro och mycket annat. Ett land som Sverige ska kanske försöka
            konkurrera med livskvalitet.
          </note>
          <note>
            I övrigt delar jag Centerpartiets uppfattning att skattesänkningar
            som görs ska principiellt inriktas på låg- och medelinkomsttagare.
          </note>
          <note>
            Att införa sänkt skatt på utländska nyckelpersoner är, som sagt,
            långsiktigt en tveksam åtgärd. Jag uppfattar det inte som långsiktigt.
            Vi får väl pröva det här, inte minst beroende på att ett antal
            socialdemokratiska regeringar i Europa har infört principen om
            sänkt skatt för nyckelpersoner. Vi befinner oss i en svår situation.
          </note>
          <note>
            Jag är dock väldigt glad över att utskottets majoritet har gått
            Miljöpartiet till mötes och stött min motion om att regeringen
            ska uppmanas att ta initiativ inom EU för att få stopp på dessa
            "konkurrerande dumheter". Det ska ske som en del av det mellanstatliga
            samarbetet. Jag tycker att det här är en bra och viktig markering.
            Jag delar inte moderaternas ilska över att riksdagen kan ta ett
            sådant beslut, som är en liten spark i baken på regeringen. Det
            gäller här att agera. Det är utmärkt och ger en bättre förankring
            än ett beslut i Sveriges riksdag i denna fråga.
          </note>
          <note>
            Det har varit dåligt med sådana här initiativ både från Sverige
            och från andra länder i EU. Det framgick vid en EU-information
            i skatteutskottet att det faktiskt inte tagits några sådana initiativ,
            även om frågan varit uppe i den s.k. skattepolitiska gruppen för
            ganska många år sedan. Nu ska det alltså bli en ändring.
          </note>
          <note>
            Regeringen tvingas nu aktivt ta frågan på allvar i stället för
            att bara spela med i den illojala skattekonkurrensens nyliberala
            cirkus. Det är alldeles utmärkt.
          </note>
          <note>
            Att skapa skattefrälsen är ju inte långsiktigt hållbart. Vi har
            historiska exempel på sådana. Också i gamla kommunistiska diktaturer
            skapade man skattefrälsen. Den som i vissa av dessa diktaturer
            var medlem i partiet fick lägre skatt. EU-byråkrater som är anställda
            av EU-kommissionen slipper betala nationella skatter och får i
            stället betala en speciell och oftast lägre EU-skatt.
          </note>
          <note>
            Sådana frälsen är inte bra, men när fick vi höra moderaterna
            ifrågasätta EU-frälset? Det vore roligt att få höra. När hörde
            vi förresten Vänsterpartiet, på den tiden när det var kommunistiskt,
            ifrågasätta det synsätt som kommunisterna i öststaterna hade?
          </note>
          <note>
            Utländska nyckelpersoner ska nu alltså få sänkt skatt när de
            jobbar i Sverige. Det gäller dock inte alla utländska nyckelpersoner.
            De utländska medborgare som tidigare vistats i Sverige som flyktingar
            kan nämligen inte komma i fråga för skattelindringar, inte ens
            efter att under en ganska lång tid ha vistats i sitt hemland.
            Förslaget bygger på att man inte ska få sänkt skatt om man har
            varit bosatt eller vistats stadigvarande i Sverige under de senaste
            fem kalenderåren.
          </note>
          <note>
            Detta innebär att de som har arbetat för mänskliga rättigheter
            i en diktatur, blivit förföljda, tvingats fly, hamnat i Sverige
            under några år och flyttat tillbaka till sitt hemland, kanske
            sedan diktaturen har fallit, får en sämre behandling än de som
            inte tagit samma ansvar för demokratiutvecklingen i sitt eget
            land. Det här synes mig vara fullständigt oacceptabelt, och
          </note>
          <note>
            Miljöpartiet har krävt en förändring på denna punkt.
          </note>
          <note>
            Vi har i skatteutskottet fått medhåll från Folkpartiet och Kristdemokraterna.
            De har uppenbarligen en etisk hållning i frågan när de sett konsekvenserna,
            vilket är bra. Förmodligen kommer också ett annat parti att ansluta
            sig. Men resten? Jag har inte hört någonting från Centerpartiet,
            Moderaterna eller Socialdemokraterna.
          </note>
          <note>
            Med anledning av detta yrkar jag bifall till reservation 2.
          </note>
          <note>
            När jag skrev min motion som handlar om denna fråga med krav
            på undantag för flyktingar, dvs. att man ska ha kunnat vara flykting
            i Sverige och ändå kunna räknas som nyckelperson och få den här
            fördelen, kunde jag inte drömma om att en majoritet skulle säga
            nej, att en majoritet vill diskriminera dem som kämpat för demokrati
            och mänskliga rättigheter och för icke-diskriminering i Irak,
            Kuba eller i andra länder när vi alla så vackert talar om vikten
            av att stödja människors kamp för fri- och rättigheter.
          </note>
          <note>
            Av historien kan vi lära. Om den här lagstiftningen hade gällt
            på 70-talet hade alla de chilenare som flydde till Sverige och
            vars flykt underlättades av en svensk ambassad diskriminerats
            jämfört med de chilenare som stödde regimen. Hade den här lagstiftningen
            gällt under Sovjettiden hade demokratikämpar diskriminerats jämfört
            med regimens medlöpare.
          </note>
          <note>
            Jag tror att var och en ser det absurda i en lagstiftning som
            gör att de som kämpat för sina liv och mänskliga rättigheter,
            för allt det som vi tar för givet i vårt eget land, ska behandlas
            sämre än andra. Går vi tillbaka till 40-talet borde var och en
            kunna räkna ut vad som hade hänt då om denna lagstiftning hade
            gällt. Kanske beror det här synsättet från regeringen på att det
            är Finansdepartementet som kommer med förslaget. Kanske beror
            det på att skattepolitik ses som någonting isolerat från allt
            annat. Kanske beror det på att flyktingar av kött och blod inte
            riktigt finns i skattejuristers och skattepolitikers värld - vad
            vet jag.
          </note>
          <note>
            Begreppet flykting finns inte i skattelagstiftningen, har jag
            fått höra som ett argument mot att man inte kan göra undantag
            för flyktingar. Begreppet flyktingstatus finns inte heller i skattelagstiftningen,
            som om det vore viktigare med dessa begrepp än att se till människor
            av kött och blod som har kämpat för demokrati och mänskliga rättigheter,
            människor till vilka vi säger: Sorry att ni råkat fly till Sverige.
            I det här fallet är ni diskriminerade jämfört med dem som var
            medlöpare.
          </note>
          <note>
            Hur ska Göran Persson, statsministern, kunna försvara detta?
            Är Göran Persson villig att skriva under och försvara att skattetekniska
            detaljer väger tyngre än kampen för mänskliga rättigheter? Vad
            var alla vackra ord under Förintelsekonferensen värda om man i
            nästa sekund fattar beslut som medför att de som flydde gaskamrarna
            diskrimineras jämfört med dem som ville skicka dit dem? Det är
            faktiskt konsekvensen av detta. Jag ser att några från olika partier
            skrattar lite hånfullt åt detta. Det är faktiskt så att demokrati
            inte är vunnen i Europa för evigt. Demokrati är inte vunnen för
            världen i övrigt. Vi kan se flera gaskammare i världen. Det är
            ingenting att skratta åt. Det är definitivt ingenting att skratta
            åt när man ena dagen står i talarstolen och talar vackert om mänskliga
            rättigheter och demokrati och säger att man vill hjälpa och understödja
            människor i länder som har diktatur och i nästa säger att det
            i skattelagstiftningen inte finns någonting som heter flyktingar.
          </note>
          <note>
            Jag yrkar bifall till reservation 2.
          </note>
          <note type="speaker">
            Anf. 149 CARL FREDRIK GRAF (m) replik:
          </note>
          <note>
            Herr talman! Några reflexioner och klarlägganden. Jag hade ingen
            värdering när jag konstaterade att utskottet ger ett tillkännagivande
            till regeringen.
          </note>
          <note>
            Även om tillkännagivandet i det här fallet var fel kan jag tycka
            att det är bra att utskottet tar den här typen av initiativ i
            olika EU-frågor. Det har jag absolut ingenting emot. Det anmärkningsvärda
            är att det har gått tämligen obemärkt förbi och att det inte har
            hanterats parallellt i EU-nämnden. Min fråga - och den återkommer
            jag till när Lena Sandlin-Hedman går in på banan - gällde mera
            om det här var förankrat i
          </note>
          <note>
            Regeringskansliet.
          </note>
          <note>
            Synen på EU-skatter är kristallklar från vår sida.
          </note>
          <note>
            Skattepolitiken ska vara nationell. Det innebär t.ex.
          </note>
          <note>
            att EU-parlamentariker, svenska sådana, ska betala sin inkomstskatt
            i Sverige och tyska parlamentariker i
          </note>
          <note>
            Tyskland. Det är vår syn.
          </note>
          <note>
            Vi har den principiella hållningen att har vi yrkat avslag på
            en proposition i dess helhet deltar vi inte i besluten i dess
            olika delar, utan avslaget är det som gäller.
          </note>
          <note type="speaker">
            Anf. 150 BIRGER SCHLAUG (mp) replik:
          </note>
          <note>
            Herr talman! Jag talade inte när det gäller skattefrälse i första
            hand om EU-parlamentarikerna, för det gäller inte riktigt än,
            utan jag talade om EU-
          </note>
          <note>
            tjänstemännen som är anställda av EU-
          </note>
          <note>
            kommissionen, modell Linda Steneberg.
          </note>
          <note type="speaker">
            Anf. 151 JOHAN PEHRSON (fp) replik:
          </note>
          <note>
            Herr talman! Jag tycker, med anledning av den gemensamma reservationen,
            att Birger Schlaug drar lite väl hårda växlar. Jag har lyssnat
            på våra värderade kolleger i skatteutskottet. De har ingen avsikt
            att på något sätt stämpla ut flyktingar när det gäller att få
            den här möjligheten, det extrema undantaget. Det handlar snarare
            om att man kanske bedömt att det inte skulle röra sig om så många
            människor. Jag har fullt förtroende för att vi och utskottet,
            om problemet dyker upp, kommer att agera. Däremot vill jag understryka
            att både jag och Birger Schlaug är så klarsynta att vi redan nu
            vill vidta ett förtydligande, att även flyktingar ska omfattas
            av detta. Jag tycker att Birger
          </note>
          <note>
            Schlaug ska hålla tillbaka lite dessa enorma misstänkliggöranden.
          </note>
          <note type="speaker">
            Anf. 152 BIRGER SCHLAUG (mp) replik:
          </note>
          <note>
            Herr talman! Nej, jag tänker inte göra det därför att det argument
            som jag fått inte minst från regeringen är att begreppet flykting
            inte finns i skattejuridiken. Jag tycker att det är ett dåligt
            argument, ett ohållbart argument. Vi kanske kan få bättre argument
            när den socialdemokratiska företrädaren kommer upp här.
          </note>
          <note>
            Johan Pehrson säger att det inte är skatteutskottets avsikt.
            Nej, men frågan har ju diskuterats. Vi är väl medvetna om att
            situationen kan uppstå. Det har
          </note>
          <note>
            Folkpartiet, vi och Kristdemokraterna förstått. Jag tror att
            förståndsgåvorna är väl så goda hos de andra partierna. Så det
            är ett medvetet beslut. Av tekniska skäl säger man att flyktingar
            inte får undantas.
          </note>
          <note>
            Johan Pehrson säger att det inte är så många. Det tycker jag
            är irrelevant. Det är principen det handlar om. Där tror jag att
            vi egentligen är överens. Om det dyker upp kan vi hantera frågan,
            säger Pehrson. Men problemet är att det kanske inte dyker upp
            därför att de som har varit flyktingar i Sverige blir utsorterade
            redan innan anställningsintervjun därför att de inte har den här
            chansen. Det är det som är problemet. De kanske inte dyker upp
            därför att de blivit utsorterade innan de kan dyka upp.
          </note>
          <note type="speaker">
            Anf. 153 JOHAN PEHRSON (fp) replik:
          </note>
          <note>
            Herr talman! Vi är överens om principen. Det är lite konstigt
            att ta replik för vi står på samma reservation. Jag tyckte att
            det var lite grov retorik, och det är mest det jag gick på.
          </note>
          <note>
            Det senaste Schlaug sade är inte riktigt korrekt.
          </note>
          <note>
            Det är ju individerna som får skattelättnader. De avgör själva
            om de vill söka anställning i vårt land.
          </note>
          <note>
            Om de bedömer att de får betala mycket mer skatt än någon annan
            kollega har det ingenting med själva ansökningsförfarandet att
            göra. Det ligger på individbasis.
          </note>
          <note type="speaker">
            Anf. 154 BIRGER SCHLAUG (mp) replik:
          </note>
          <note>
            Herr talman! Jo, men det gör också att arbetsgivaren tjänar på
            det, för man slipper betala sociala avgifter.
          </note>
          <note type="speaker">
            Anf. 155 LENA SANDLIN-HEDMAN (s):
          </note>
          <note>
            Herr talman! De svenska bolagsskattereglerna är internationellt
            sett konkurrenskraftiga. Den låga svenska bolagsskatten och ett
            väl utvecklat skatteavtalsnät gör Sverige till ett intressant
            investeringsland.
          </note>
          <note>
            Vi kan i dag se att direktinvesteringarna till Sverige från andra
            länder är större än till övriga EU-länder.
          </note>
          <note>
            Några av våra grannländer har infört en lagstiftning som tar
            hänsyn till de problem som kan uppstå vid tillfälliga anställningar
            av utländsk personal. Våra grannländers lagstiftning kan för oss
            i Sverige innebära att de länderna ter sig mer attraktiva när
            internationella företag väljer land för nyetablering. Det är viktigt
            att inte svenska skatteregler gör att det lönar sig för företag
            att förlägga verksamheter i andra länder.
          </note>
          <note>
            I enskilda fall, där utländska medborgares inkomster beskattas
            i Sverige, kan det finnas skäl att medge undantag. Det handlar
            om när den enskilde inte får del av det svenska välfärdssamhället.
            De förmåner som motiverar nivån på det svenska skatteoch avgiftsuttaget
            kommer i många fall inte utländska nyckelpersoner till del under
            deras tillfälliga vistelse i
          </note>
          <note>
            Sverige.
          </note>
          <note>
            Utskottsmajoriteten menar, liksom regeringen, att högt kvalificerade
            utländska nyckelpersoner som arbetar i Sverige under en kortare
            period ska kunna få vissa skattelättnader. Syftet med detta är
            naturligtvis att underlätta för företag i Sverige att rekrytera
            spetskompetens och öka utbytet med andra länder. Det här är alldeles
            särskilt viktigt för små tillväxtföretag.
          </note>
          <note>
            Vi vet att många personer med spetskompetens har en mycket stark
            förhandlingsposition i dag. De kan kompensera sig för ett lands
            höga skatter genom att kräva att nettolönen blir densamma som
            i länder med lägre skatter och socialavgifter. Deras starka förhandlingsposition
            leder till att det blir företagen som får bära stora kostnader
            för att kunna ta del av den mycket specifika kompetens som den
            här personen besitter och som företaget behöver.
          </note>
          <note>
            Det förslag till skattelättnad som nu utskottsmajoriteten ställer
            sig bakom är utformat för att gynna företag som rekryterar högt
            kvalificerade utländska nyckelpersoner som det är svårt att rekrytera
            i Sverige.
          </note>
          <note>
            Herr talman! Förslaget som riksdagen i dag har att ta ställning
            till innebär att utländska högt kvalificerade personer ska kunna
            få en skattefri lönedel på 25 %
          </note>
          <note>
            under högst tre år. Vissa ersättningar från arbetsgivaren för
            utgifter som är relaterade till den tidsbegränsade vistelsen i
            Sverige eller som har föranletts av flytten hit undantas också
            från beskattning. För att ersättningen för utgifterna ska vara
            skattefri krävs det att den motsvarar arbetsgivarens faktiska
            kostnader.
          </note>
          <note>
            Det krävs naturligtvis också att de personer som ska kunna tillämpa
            dessa bestämmelser har en särskild kompetens. En annan förutsättning
            för att reglerna ska tillämpas är att personen inte är svensk
            medborgare och att personen inte har varit bosatt eller stadigvarande
            vistats i Sverige under de närmast föregående fem kalenderåren
            innan det tillfälliga arbetet påbörjades.
          </note>
          <note>
            Herr talman! Professor Stefan Svallfors vid sociologiska institutionen
            vid Umeå universitet har genom omfattande forskning pekat på det
            starka förtroendet som finns för den skattefinansierade svenska
            välfärdsstaten. Svallfors visar i sin forskning på att en påfallande
            stor majoritet vill ha en gemensam finansiering över skattsedeln,
            och han slår fast att det i stort sett saknas stöd för olika former
            av avgiftsfinansiering. Vi har alltså lätt att motivera höga inkomstskatter
            i Sverige, och vi har en stor acceptans för höga inkomstskatter
            hos dem som stadigvarande bor i vårt land och som tar del av välfärdssamhället.
          </note>
          <note>
            Men det är däremot svårare att motivera höga skatter för utländska
            medborgare som inte har för avsikt att stanna mer än ett par år
            i vårt land. De människorna får ju inte del av vår generella välfärd,
            vår fria utbildning, vår goda vård och omsorg och våra trygghetssystem.
          </note>
          <note>
            Regeringens förslag om en skattelättnad för personer med spetskompetens
            under en treårsperiod är faktiskt ganska logiskt. De här människorna
            tar inte del av den svenska välfärden. Därför ska de inte heller
            behöva vara med och finansiera den till 100 %.
          </note>
          <note>
            För personer som väljer att stanna i Sverige i mer än tre år
            försvagas argumenten att de inte får del av den svenska välfärden.
            Därför är det också ganska logiskt att skattelättnaden upphör
            efter tre år.
          </note>
          <note>
            Herr talman! Att de svenska nettolönerna är lägre än i många
            andra länder är även det ganska logiskt. I
          </note>
          <note>
            vårt land behöver ju inte nettolönerna räcka till lika mycket
            som i andra länder. Vår gemensamma finansiering av grundläggande
            nyttigheter gör ju att vi själva, privat, inte behöver använda
            nettolönen till detta.
          </note>
          <note>
            Ett ganska tydligt exempel på det är vår offentligt finansierade
            utbildning. Finansiering av våra barns skolgång är en "icke-fråga"
            i vårt land. I många andra länder, t.ex. USA, är barnens skolgång
            en av de absolut största privatekonomiska frågorna. Man börjar
            tidigt planera och spara till barnens utbildning. Vissa familjer
            har naturligtvis bättre förutsättningar att ge till sina barn
            än andra, vilket i sin tur avspeglas i olika socialgruppers utbildningsnivå
            och därför också befäster klassamhället.
          </note>
          <note>
            Jag har själv erfarenhet av hur stor frågan om finansieringen
            av barnens skolgång är i USA. Jag bodde under en period i slutet
            av 80-talet och början av
          </note>
          <note>
            90-talet i USA, hos en amerikansk medelklassfamilj.
          </note>
          <note>
            Innan familjen bestämde sig för att skaffa ett andra barn hade
            man långa, ingående samtal om ifall, och i så fall hur, man skulle
            ha möjlighet att finansiera ett andra barns skolgång. För mig,
            med svensk utgångspunkt, var detta en väldigt märklig diskussion
            - men den var också väldigt lärorik. Jag förstod styrkan och grunden
            i den svenska modellen på ett helt annat sätt än tidigare.
          </note>
          <note>
            Herr talman! Jag sade inledningsvis att det är viktigt att inte
            svenska skatteregler gör att det lönar sig för företag att förlägga
            verksamheten i andra länder.
          </note>
          <note>
            Våra grannländers lagstiftning om skattelättnader för utländsk
            spetskompetens gör att det finns anledning att se över vår lagstiftning
            just på det området.
          </note>
          <note>
            Men jag vill betona att det är fel att tro att Sverige alltid
            har höga skatter på arbete i en internationell jämförelse. Om
            vi t.ex. tittar på OECD:s jämförelse av marginalskatten för medelinkomsttagare
            i olika länder kan vi snabbt konstatera att Belgien, Tyskland,
          </note>
          <note>
            Finland, Irland, Österrike, Italien och Frankrike har högre marginaleffekt
            av inkomstskatt, arbetsgivaravgifter och egenavgifter som andel
            av arbetskraftskostnaden än vad vi har i Sverige.
          </note>
          <note>
            Herr talman! Som vanligt slår högern i sina reservationer och
            särskilda yttranden på stora trumman för att vi måste erkänna
            att skatten är ett konkurrensproblem. Skattetrycket måste sänkas
            väsentligt eftersom det ger negativa effekter på svensk ekonomi
            i stort, skriver de.
          </note>
          <note>
            Jag har lite svårt för snacket om skattetryck. Jag pratar hellre
            om skattekvot eller skattenivå. Men okej, jag skulle kunna sträcka
            mig till att säga "skattetryck"
          </note>
          <note>
            om man med det menar att det är ett härligt tryck i skatterna
            eftersom de skapar så bra välfärd! Beträffande påståendet att
            skatterna skulle ge en negativ effekt på den svenska ekonomin
            vill jag bara uppmana mina kolleger på högerflanken att lämna
            den tomma retoriken och komma tillbaka till verkligheten.
          </note>
          <note>
            Det går bra för Sverige - bättre än för många andra länder. Och
            det är mycket tack vare vårt moderna skattesystem.
          </note>
          <note>
            Herr talman! Med detta vill jag yrka bifall till utskottets hemställan
            i betänkandet i dess helhet och avslag på samtliga reservationer.
          </note>
          <note type="speaker">
            Anf. 156 CARL FREDRIK GRAF (m) replik:
          </note>
          <note>
            Herr talman! I sitt inlägg svarade inte Lena Sandlin-Hedman på
            några av de frågor som jag tog upp i mitt anförande. Jag ska därför
            upprepa ett par av dem, och först göra en kommentar.
          </note>
          <note>
            Lena Sandlin-Hedman öppnade faktiskt för att det på något sätt
            är fritt för vissa människor att välja olika sjukvårdssystem.
            Men vad jag förstår är det så att om man är expert och kommer
            från ett annat europeiskt land så har man samma rättigheter att
            få del av den svenska sjukvården, skolan osv. som svenska medborgare
            trots att man betalar en lägre skatt. Det finns ju ingen koppling
            mellan den lägre skatten och att man får mindre rättigheter i
            Sverige under den tid man vistas här. Den argumentationen haltar
            alltså.
          </note>
          <note>
            Jag frågade vilka åtgärder Socialdemokraterna avser att vidta
            för att skapa förutsättningar för att svenska medborgare ska kunna
            arbeta i Sverige på samma villkor som utländska medborgare. Det
            fick jag inget svar på.
          </note>
          <note>
            Nästa fråga är: Hur motiverar Lena Sandlin-
          </note>
          <note>
            Hedman att två personer med samma jobb, samma kompetens, samma
            arbetsgivare och samma lön ska betala olika skatt?
          </note>
          <note>
            Jag undrar också vad den principiella skillnaden är mellan det
            system som gör att utländska företag får lägre skatt än inhemska
            som man tillämpat på Irland och det förslag som gör att utländska
            enskilda personer får lägre skatt än motsvarande inländska medborgare.
            Jag skulle vara tacksam om Lena Sandlin-
          </note>
          <note>
            Hedman ville lägga ut principerna för hur hon har tänkt när hon
            bestämde sig för att yrka bifall till det här förslaget.
          </note>
          <note type="speaker">
            Anf. 157 LENA SANDLIN-HEDMAN (s) replik:
          </note>
          <note>
            Herr talman! Carl Fredrik Graf har missat hela poängen med hur
            vi ser på det här betänkandet. För mig är skatter och välfärd
            två sidor av samma mynt.
          </note>
          <note>
            Utländska experter som kommer hit får inte del av den svenska
            välfärden under den korta period som de är här. Då tycker jag
            inte heller att de ska behöva betala för den.
          </note>
          <note>
            Jag förstår vad Carl Fredrik Graf menar när han säger att vi
            har vissa överenskommelser inom Europeiska unionen. Men i grund
            och botten är det så att de människor som kommer från ett annat
            land har ett annat välfärdssystem, ofta med privata inslag. Dessa
            människor har, fram till den dag de kommer till Sverige, finansierat
            den delen med privata medel eller med andra välfärdssystem. När
            de sedan vistas en kortare period i Sverige blandar man välfärdssystem.
          </note>
          <note>
            Det är klart att de har rätt till pension under den korta period
            de är i Sverige, men den blir ett komplement till den ursprungsmodell
            som finns i det land som de kommer ifrån. Därför tycker jag inte
            att Carl Fredrik
          </note>
          <note>
            Grafs argumentation håller.
          </note>
          <note>
            Han frågar vad vi ska göra för att locka ungdomar att studera
            och bedriva verksamhet i Sverige och jobba i svenska företag i
            dag. Jag tycker att vi har en väldigt god politik på det området.
            Internationella bedömare visar att Sverige är ett land som har
            väldigt god utbildning och forskning och väldigt goda tillväxtmöjligheter.
          </note>
          <note>
            Innan min repliktid är slut vill jag ta chansen att svara på
            en av de frågor som Carl Fredrik Graf ställde i sitt anförande.
            Det handlar om förankringen av det tillkännagivande som utskottsmajoriteten
            står bakom.
          </note>
          <note>
            Vi har en djup förankring av det tillkännagivandet i
          </note>
          <note>
            Finansdepartementet, men det är ju inte det som är viktigt, Carl
            Fredrik Graf. Det som är viktigt är ju vad vi här i Sveriges riksdag
            tycker. Vi tycker att vi ska ge detta till känna, och då gör vi
            det. Sedan är faktiskt förankringen i Finansdepartementet underordnad
            detta.
          </note>
          <note type="speaker">
            Anf. 158 CARL FREDRIK GRAF (m) replik:
          </note>
          <note>
            Herr talman! Rebellen i Lena Sandlin kom ju fram här på slutet.
            Hon struntar i vad Finansdepartementet tycker. Här är det vi som
            bestämmer. Jag ser fram emot att samma rebellusta finns kvar i
            den socialdemokratiska utskottsmajoriteten när vi ska ta utskottsinitiativ
            om sänkt fastighetskatt. Det gläder jag mig redan nu åt.
          </note>
          <note>
            Det finns ingenting i den här lagstiftningen som förbjuder de
            utländska experterna som vistas i Sverige under tre år att sätta
            sina barn, om de har några sådana, i svenska skolor eller utnyttja
            svensk sjukvård. Jag tycker att resonemanget haltar.
          </note>
          <note>
            Nu upprepar jag mina två frågor igen, Lena Sandlin. Nu finns
            det en chans kvar att svara på dem. Hur motiverar Lena Sandlin
            att två personer med samma jobb, samma kompetens, samma arbetsgivare
            och samma lön ska betala olika skatt? Vilken är den principiella
            skillnaden mellan att utländska företag får lägre skatt än inhemska
            på det viset som tillämpades på Irland och detta förslag där utländska
            enskilda personer får lägre skatt än, i det här fallet, svenska
            medborgare?
          </note>
          <note type="speaker">
            Anf. 159 LENA SANDLIN-HEDMAN (s) replik:
          </note>
          <note>
            Herr talman! Jag tycker att jag mycket grundligt gick igenom
            detta i mitt anförande. Hur kan man motivera att två människor
            med samma jobb betalar olika skatt? Utgångspunkten för detta är
            just att skatt och välfärd är två sidor av samma mynt. Om man
            bor i Sverige och tar del av den svenska välfärden, ska man också
            vara med och solidariskt finansiera den svenska välfärden. Om
            man vistas som utländsk expert i vårt land under ett par år, har
            man oftast ett annat välfärdssystem i grunden, ofta med privata
            lösningar där man själv redan har betalat. Det är inte rimligt
            att man ska ha samma skatteuttag för dessa människor. De kommer
            att befinna sig i vårt land i högst tre år med den här skattelättnaden.
            Vi kommer att beskatta deras lön till 75 %. Jag ser ingenting
            konstigt i det.
          </note>
          <note>
            Eftersom detta är den sista repliken med Carl
          </note>
          <note>
            Fredrik Graf vill jag också kommentera lite grann av det han
            sade i sitt inledningsanförande. Jag måste säga att det är ganska
            tröstlöst att höra Moderaternas gamla raspiga skiva börja spela
            igen. Det är samma gamla skattevals som de alltid har dragit.
            Det är samma visa år ut och år in. Skattetrycket är för högt,
            och det är orsaken till att det går dåligt för Sverige.
          </note>
          <note>
            Men jag undrar om ni verkligen tror på det själva i dag.
          </note>
          <note>
            I jämförelse med andra rika länder går det väldigt bra för Sverige.
            Vi har högre tillväxt, högre sysselsättning, lägre arbetslöshet,
            lägre inflation och starkare statsfinanser än flertalet länder
            med lägre skatter.
          </note>
          <note>
            Ta en funderare till, Carl Fredrik Graf!
          </note>
          <note>
            (forts. 11 §)
          </note>
          <note>
            Ajournering
          </note>
          <note>
            Kammaren beslutade kl. 15.54 på förslag av förste vice talmannen
            att ajournera förhandlingarna till kl. 16.00 då voteringen skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            10 § Beslut om utskottsbetänkanden som slutdebatterats vid dagens
            sammanträde
          </note>
          <note>
            KU1 Utgiftsområde 1 Rikets styrelse
          </note>
          <note>
            Mom. 1 (anslag m.m. under utgiftsområde 1 Rikets styrelse)
          </note>
          <note>
            1. utskottet
          </note>
          <note>
            2. res. 1 (c)
          </note>
          <note>
            Votering:
          </note>
          <note>
            173 för utskottet
          </note>
          <note>
            14 för res. 1
          </note>
          <note>
            110 avstod
          </note>
          <note>
            52 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 2 m, 36 v, 2 kd, 7 fp, 12 mp
          </note>
          <note>
            För res. 1: 14 c
          </note>
          <note>
            Avstod: 68 m, 36 kd, 6 fp
          </note>
          <note>
            Frånvarande: 17 s, 12 m, 7 v, 4 kd, 4 c, 4 fp, 4 mp
          </note>
          <note>
            Mom. 3 (avveckling av presstödet och Presstödsnämnden fr.o.m.
            år 2002)
          </note>
          <note>
            1. utskottet
          </note>
          <note>
            2. res. 2 (m)
          </note>
          <note>
            Votering:
          </note>
          <note>
            227 för utskottet
          </note>
          <note>
            70 för res. 2
          </note>
          <note>
            52 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 36 v, 38 kd, 14 c, 13 fp, 11 mp
          </note>
          <note>
            För res. 2: 70 m
          </note>
          <note>
            Frånvarande: 16 s, 12 m, 7 v, 4 kd, 4 c, 4 fp, 5 mp
          </note>
          <note>
            Mom. 6 (särskilt presstöd till tidningen Samefolket)
          </note>
          <note>
            1. utskottet
          </note>
          <note>
            2. res. 4 (mp)
          </note>
          <note>
            Votering:
          </note>
          <note>
            213 för utskottet
          </note>
          <note>
            13 för res. 4
          </note>
          <note>
            72 avstod
          </note>
          <note>
            51 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 2 m, 37 v, 34 kd, 14 c, 12 fp
          </note>
          <note>
            För res. 4: 1 kd, 12 mp
          </note>
          <note>
            Avstod: 68 m, 3 kd, 1 fp
          </note>
          <note>
            Frånvarande: 17 s, 12 m, 6 v, 4 kd, 4 c, 4 fp, 4 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SkU1 Anslagen till Skatteförvaltningen och Tullverket
          </note>
          <note>
            Kammaren biföll utskottets hemställan.
          </note>
          <note>
            11 § (forts. från 9 §) Beskattning av utländska nyckelpersoner
            (forts. SkU6)
          </note>
          <note type="speaker">
            Anf. 160 JOHAN PEHRSON (fp) replik:
          </note>
          <note>
            Fru talman! Man kan få för sig att Lena Sandlin-
          </note>
          <note>
            Hedman är handelsresande i kulisser. Hon berättar gärna halva
            sanningen.
          </note>
          <note>
            Hon nämnde bolagsskatten. Vi har en mycket konkurrenskraftig
            bolagsbeskattning i vårt land, tack vare Socialdemokraterna och
            Folkpartiet. Det var bra.
          </note>
          <note>
            Men vi har kanske världens högsta ägarbeskattning.
          </note>
          <note>
            Det är den andra delen av sanningen. Följden av detta är naturligtvis
            att det görs väldigt mycket investeringar i Sverige av utlänningar
            och mycket investeringar av svenskar i utlandet. Utlänningar in
            och svenskar ut.
          </note>
          <note>
            Nu vill man uppmuntra denna princip ytterligare genom att undanta
            utländska nyckelpersoner från beskattning. Utlänningar in och
            svenskar ut. Det är som bekant väldigt många människor som har
            flyttat från vårt land med sina förmögenheter. Ikea är ett stort
            företag som kunde ha legat i Sverige, men nu ligger det i Holland,
            eller hur?
          </note>
          <note>
            Detta är synnerligen olyckligt. Ägarstruktur är någonting som
            jag tror är ganska viktigt i en globaliserad värld. Därför binder
            vi ris åt egen rygg med nuvarande extremt höga ägarbeskattning.
            Det är hela sanningen.
          </note>
          <note>
            Dessutom haltar principen utlänningar och utlänningar. De välbeställda
            utlänningarna, de med goda kunskaper, som har hela världen som
            arbetsfält, ska få lägre skatt. Men hur är det med de vanliga
            normalinkomsttagarna som hamnar här på grund av studier eller
            på grund av att de har träffat någon på en semesterresa och sedan
            flyttat hit? De ska inte få någon lägre skatt. Det är bara vissa.
          </note>
          <note>
            Det är en princip som jag verkligen inte kan förstå. Men jag
            skulle gärna vilja ha förklarat för mig hur Lena Sandlin-Hedman
            ser på detta.
          </note>
          <note type="speaker">
            Anf. 161 LENA SANDLIN-HEDMAN (s) replik:
          </note>
          <note>
            Fru talman! Jag tycker att jag i mitt anförande har gått igenom
            de här frågorna ganska genomgripande.
          </note>
          <note>
            Jag kan bara kort kommentera den skillnad som gäller om man träffar
            en partner från utlandet som sedan kommer och bor i Sverige. Den
            personen kommer att beständigt bo i vårt land och ta del av vår
            svenska välfärd.
          </note>
          <note>
            Jag ser att ni fnissar lite i bänken. Men vad det här förslaget
            i grunden handlar om är faktiskt om man ska ta del av den svenska
            välfärden eller inte. Den som tar del av det offentligt finansierade
            välstånd som vi har i vårt land ska också vara med och solidariskt
            finansiera det. Är det så att svenska företag eller företag som
            har sitt säte i Sverige har behov av en specifik kompetens som
            innehas av experter från andra länder och de kommer hit ett fåtal
            år, finns det faktiskt ingen rim och reson i att de fullt ut ska
            betala den svenska välfärden. Därför föreslår vi nu ett undantag
            på 25 % i den här propositionen.
          </note>
          <note type="speaker">
            Anf. 162 JOHAN PEHRSON (fp) replik:
          </note>
          <note>
            Fru talman! Det behöver inte vara fråga om att man är stadigvarande
            boende här. Det är många företag som har vissa utbytesprogram
            och uppmuntrar rörlighet för att lära sig nya saker och få nya
            impulser, osv. Man kan komma och jobba på Volvo i Lindesberg.
            Då får man ingen lägre skatt. Men jobbar man som kärnfysiker i
            t.ex. Uppsala då får man undantag. Det är fullständigt orimligt
            med denna särbehandling.
          </note>
          <note>
            En tid före Lena Sandlin-Hedmans och min närvaro i skatteutskottet
            fanns det en viss överenskommelse, en pakt, mellan socialdemokrater
            och liberaler som gick ut på 30-50. Det var rimliga nivåer för
            inkomstbeskattning i vårt land. De flesta skulle betala
          </note>
          <note>
            30 % i skatt, och de som hade höga inkomster skulle betala 50
            % i marginalskatt. Det tyckte man då var, och jag tycker fortfarande
            är, bra. Varför tycker Lena
          </note>
          <note>
            Sandlin-Hedman att de socialdemokraterna har fel i dag?
          </note>
          <note type="speaker">
            Anf. 163 LENA SANDLIN-HEDMAN (s) replik:
          </note>
          <note>
            Fru talman! Jag är inte säker på att jag förstod Johan Pehrsons
            resonemang på slutet.
          </note>
          <note>
            Vi jobbar efter vissa grundläggande principer i skatteöverenskommelsen
            som gjordes tillsammans med Folkpartiet. Tiden och de förändringar
            som sker i samhället har gjort att vissa delar inte längre ligger
            fast, men vi jobbar ändå efter samma principer.
          </note>
          <note>
            Jag vill än en gång slå fast att det är de utländska personer
            med specifik kompetens som ska få skattelättnaden. Det är de som
            vårt land och våra svenska företag har behov av. Folkpartiet pratar
            om yngre personer som kommer hit som t.ex. utbytesstudenter eller
            som jobbar som trainees på företag. Vi menar att de personerna
            inte är de som vi vill gynna via den här skattelagstiftningen.
            Då tycker vi hellre att vi ska gynna våra svenska ungdomar som
            får en god utbildning på universitet och högskolor i vårt land
            och kommer rustade till arbetslivet med en hög kompetens.
          </note>
          <note>
            Tittar vi på den satsning som görs på utbildning i
          </note>
          <note>
            Sverige och jämför med övriga EU-länder, finner vi att Sverige
            satsar mest per person på utbildning. Vid en jämförelse av satsning
            på forskning och utveckling finner vi att vi satsar mer än USA,
            Japan och EU i andel av BNP.
          </note>
          <note>
            Jag nämnde tidigare till Carl Fredrik Graf att utländska bedömare,
            t.ex. Merrill Lynch och ett nätverk inom World Economic Forum,
            anser att Sverige ligger i topp när det gäller tillväxtförutsättningar
            och beredskap inför framtiden. Vi bör prioritera att våra svenska
            ungdomar kommer till nytta på dessa företag.
          </note>
          <note>
            När den specifika kompetensen inte finns i vårt land finns det
            anledning att faktiskt göra vissa undantag.
          </note>
          <note type="speaker">
            Anf. 164 HELENA HÖIJ (kd) replik:
          </note>
          <note>
            Fru talman! Lena Sandlin-Hedman uppmanar oss att lämna retoriken
            men avslutar samtidigt sitt eget anförande: Det går bra för Sverige.
            Det är en slogan vi har hört många gånger som jag inte uppfattar
            som någonting annat än just tom retorik.
          </note>
          <note>
            Häromdagen debatterades den nya fattigdomen i kammaren. I dag
            är det många svenskar eller boende i
          </note>
          <note>
            Sverige som varje månad tampas med ekonomin och som inte kan
            leva på sin lön efter skatt utan är beroende av bidrag. Samtidigt
            är det många i Sverige med hög och specifik kompetens som bl.a.
            - inte endast, det tror jag ingen hävdar - på grund av höga skatter
            och en dålig valfrihet lämnar landet. Då är det inte särskilt
            förtroendeingivande med slagord som att det går bra för Sverige.
          </note>
          <note>
            Lena Sandlin-Hedman menar vidare att det finns ett stöd för en
            gemensamt finansierad välfärd. Där håller jag med henne. Men jag
            måste reagera för att man därifrån drar slutsatsen att höga inkomstskatter
            är ett självändamål och att det är bra med höga inkomstskatter.
            Det system som växer fram är att personer med låga inkomster utan
            specifik och unik kompetens men som, enligt min mening, ändå gör
            oerhört värdefulla insatser i samhället, inte minst inom vården,
            får fortsätta att betala de höga skatterna, medan utländska personer
            med specifik kompetens kommer hit till Sverige och får betala
            låga skatter och många svenskar med motsvarande kompetens flyttar
            utomlands.
          </note>
          <note>
            Nej, Lena Sandlin-Hedman, det är inget självändamål med höga
            skatter.
          </note>
          <note type="speaker">
            Anf. 165 LENA SANDLIN-HEDMAN (s) replik:
          </note>
          <note>
            Fru talman! Nej, det finns inga självändamål med skatter. Skatter
            har vi för att finansiera en välfärd.
          </note>
          <note>
            Möjligtvis finns det några miljöskatter som har ett självändamål.
            Generellt sett har vi ett skattesystem i vårt land för att finansiera
            den generella välfärden.
          </note>
          <note>
            Det är det som skattepolitiken har som grund.
          </note>
          <note>
            Helena Höij säger att vi diskuterade den nya fattigdomen i kammaren
            i går. Det var en bra diskussion och debatt. Det är en riktig
            vänsterdebatt.
          </note>
          <note>
            Det är klart att det går bra för Sverige i dag. Vi har högre
            tillväxt. Vi har högre sysselsättning. Vi har lägre arbetslöshet,
            lägre inflation och starkare statsfinanser än flertalet andra
            länder med lägre skatter.
          </note>
          <note>
            Men jag kan faktiskt till viss del hålla med Helena
          </note>
          <note>
            Höij om att man kan säga att välståndsökningen ännu inte har
            nått ut till alla kommuner och landsting. Så ser det ut i dag,
            dvs. välståndsökningen har inte nått ut till alla kommuner och
            landsting i dag. Men för att det ska bli möjligt behövs det i
            så fall mera skatter och mera välfärd, inte mindre.
          </note>
          <note>
            Jag och Helena Höij har helt olika utgångspunkter för vad som
            skapar välstånd i ett samhälle. För mig är den generella välfärdspolitiken
            det enda allenarådande.
          </note>
          <note type="speaker">
            Anf. 166 HELENA HÖIJ (kd) replik:
          </note>
          <note>
            Fru talman! Vi har nog olika utgångspunkter. Höga skatter är
            ingenting som skapar välfärd om det inte finns någonting att beskatta.
            Det är det vi måste göra långsiktigt. Vi måste vårda våra skattebaser.
            Vi diskuterar inkomstskatter, och det finns inget självändamål
            att ha höga inkomstskatter. Kan vi bidra till att öka tillväxten
            med ett skattesystem där inkomstskatterna är en del, kan vi på
            det viset öka skatteinkomsterna. Det är de som genererar välfärd,
            inte några procentsatser. Det är fråga om hur mycket pengar framför
            allt kommuner men också staten får in. Då är det viktigt att vi
            vårdar dem.
          </note>
          <note>
            Det finns en skiljelinje mellan oss kristdemokrater och socialdemokrater
            om hur man ska ta ut inkomstskatter. En så hög skatt på låginkomsttagare
            att de därefter blir tvungna att söka bidrag är inte ett tillfredsställande
            skattesystem för oss kristdemokrater.
          </note>
          <note>
            Vi vill se ett skattesystem där man kan leva på sin lön.
          </note>
          <note type="speaker">
            Anf. 167 LENA SANDLIN-HEDMAN (s) replik:
          </note>
          <note>
            Fru talman! Det svenska välfärdssystemet är ett av de mest framgångsrika
            systemen när det handlar om att skapa jämlikhet och jämställdhet.
            Naturligtvis har det blivit brister i vår välfärd under 90-talet.
            Det är inte tu tal om annat, men den svenska välfärdsmodellen
            är ändå det mest moderna politiska projekt som ändå klarar av
            att skapa jämlikhet och jämställdhet.
          </note>
          <note>
            Jag håller med Helena Höij att det inte finns något självändamål
            i inkomstskatterna, men däremot har skatterna ett syfte att finansiera
            välfärden. Jag noterar att Helena Höij i sitt inlägg sade att
            hon prioriterade att ta bort värnskatten. För mig är det inte
            något alternativ. För mig är grunden att vi ska betala skatt efter
            bärkraft, inte att höginkomsttagare ska få slippa. Skatt efter
            bärkraft är grunden för mig som socialdemokrat och försvarare
            av den generella välfärdspolitiken.
          </note>
          <note type="speaker">
            Anf. 168 BIRGER SCHLAUG (mp) replik:
          </note>
          <note>
            Fru talman! Det var mycket av det som Lena
          </note>
          <note>
            Sandlin-Hedman sade som var bra, nämligen att skatten ger någonting.
            Hon betonar kraftfullt och bra att det inte är skattetrycket vi
            ska diskutera utan skatte- och avgiftstryck. Några borgerliga
            partier missbrukar begreppet avsevärt och låtsas inte om att det
            finns obligatoriska avgifter i andra länder.
          </note>
          <note>
            Nu kommer den fråga som jag förstår att Lena
          </note>
          <note>
            Sandlin-Hedman förväntar sig och ska få: Jag förstår inte hur
            hon och andra i Finansdepartementet resonerar när ni säger följande.
            Har man varit flykting ett tag under de senaste fem åren, åker
            tillbaka till sitt hemland, kanske för fyra år sedan, ska man
            inte omfattas av reformen. Kan Lena Sandlin-Hedman förklara varför
            ni tar den ställningen?
          </note>
          <note type="speaker">
            Anf. 169 LENA SANDLIN-HEDMAN (s) replik:
          </note>
          <note>
            Fru talman! Anledningen till att det finns en begränsning av
            den tid som man får ha befunnit sig i landet innan man tillträder
            en sådan här experttjänst är just att ju längre tid man stannar
            i Sverige, desto större del av den svenska generella välfärden
            tar man del av. Det är därför vi vill ha den här begränsningen.
          </note>
          <note>
            Man ska inte ha varit i Sverige beständigt fem år innan man tillträder
            en tjänst som får vara högst tre år. Det är hela tiden kopplingen
            till hur man tar del av välfärden som är grunden för resonemanget.
          </note>
          <note>
            Efter att ha lyssnat på Birger Schlaugs anförande här och läst
            den debattartikel som han hade i Sydsvenskan häromdagen, vill
            jag passa på att säga att det är tråkigt med hans misstänkliggörande.
            Jag tror att alla väl känner till det stora engagemang som arbetarrörelsen
            har haft och fortfarande har när det gäller internationell solidaritet.
            Vi skulle naturligtvis inte lägga det här förslaget om vi trodde
            att det skulle diskriminera eller missgynna hedervärda människor
            som har arbetat för mänskliga rättigheter i en diktatur och sedan
            haft flyktingstatus i Sverige. Det är inte syftet med den här
            propositionen och det här betänkandet.
          </note>
          <note>
            Anledningen till att jag i dag inte är beredd att biträda Birger
            Schlaugs yrkande är att om vi skulle göra en sådan utvidgning
            av reglerna måste det föregås av ordentliga överväganden. Det
            måste finnas tydliga regler för att vi ska kunna undvika tillämpningsproblem.
          </note>
          <note>
            Jag kan säga så här till Birger Schlaug: vi följer utvecklingen
            på det här området. Det som Birger
          </note>
          <note>
            Schlaug befarar vill varken han eller jag eller någon annan i
            kammaren. Vi följer utvecklingen. Om Birger
          </note>
          <note>
            Schlaug skulle få rätt, att flyktingar kommer att diskrimineras
            och stängas ute, tar vi en diskussion om det här. Då är jag beredd
            att se över möjligheterna att utvidga reglerna.
          </note>
          <note type="speaker">
            Anf. 170 BIRGER SCHLAUG (mp) replik:
          </note>
          <note>
            Fru talman! Vi hade inte behövt ta ett annat beslut än att i
            utskottet tillkännage till regeringen att man skulle omarbeta
            lagstiftningen så att flyktingar kunde undantas från den här regeln.
          </note>
          <note>
            Det enda argument jag har hört från Finansdepartementet och från
            andra är att begreppet flykting inte finns i skattejuridiken.
            Jag tycker att det är ett konstigt begrepp. Det finns ju flyktingar.
          </note>
          <note>
            Vad innebär den här lagstiftningen om vi ser på
          </note>
          <note>
            70-talet? Sverige tog då emot många chilenska flyktingar som
            kämpade mot regimen. Jag undrar varför de inte skulle få tillgodoräkna
            sig den här reformen om de hade varit här som flyktingar, hade
            åkt hem till
          </note>
          <note>
            Chile och varit där fyra år. De hade ändå inte fått tillgodoräkna
            sig reformen, medan däremot deras grannar, som varit medlöpare
            till regimen, skulle kunna tillgodogöra sig den. Förstår inte
            Lena Sandlin-
          </note>
          <note>
            Hedman problematiken?
          </note>
          <note>
            Hur ska problemet kunna uppstå om man utestänger vissa människor
            från att i realiteten komma till anställningsintervjuerna över
            huvud taget, eftersom arbetsgivaren inte får rabatt på arbetsgivaravgiften
            om han ens försöker anställa någon flykting. Förstår inte Lena
            Sandlin-Hedman problematiken?
          </note>
          <note type="speaker">
            Anf. 171 LENA SANDLIN-HEDMAN (s) replik:
          </note>
          <note>
            Fru talman! Birger Schlaug drar väldigt stora växlar på det här.
            Jag tror inte att det är ett reellt problem. När det gäller Birger
            Schlaugs diskussioner med Finansdepartementet och vad de har sagt
            till honom, har jag inte deltagit i de diskussionerna och tänker
            inte kommentera dem.
          </note>
          <note>
            Jag tänker kommentera en annan sak. Anledningen till att vi vill
            ha en gräns för den tid som man får ha varit i landet innan man
            går in i den treåriga perioden med skattelättnad är just att ju
            längre tid man stannar i landet, desto större del av den generella
            välfärden använder man sig av. Det är bakgrunden till att lagstiftningen
            ser ut som den gör.
          </note>
          <note>
            Jag säger att om Birger Schlaug får rätt, att flyktingar kommer
            att diskrimineras och stängas ute från den här möjligheten, är
            jag och socialdemokraterna villiga att föra ett resonemang om
            att utveckla lagstiftningen. Det är inga problem. Men vi tror
            inte att det är ett bekymmer, som det ser ut. Jag är beredd att
            erkänna mitt misstag och göra någonting åt saken om det visar
            sig att Birger Schlaug har rätt.
          </note>
          <note type="speaker">
            Anf. 172 MARIE ENGSTRÖM (v):
          </note>
          <note>
            Fru talman! Ett förslag om beskattning av utländska nyckelpersoner,
            som många av näringslivets företrädare har hälsat välkommet, kallar
            moderaterna ett återtåg till forntiden. Det noterade jag i ett
            tidigare replikskifte.
          </note>
          <note>
            Jag tänker inte göra något långt inlägg utan snarare bara kommentera
            några av de reservationer som finns i betänkandet.
          </note>
          <note>
            Det finns t.ex. reservationer från Centern och
          </note>
          <note>
            Folkpartiet som hyllar principerna om likformighet och enhetlighet
            i skattesystemet. Jag kan hålla med om att det är viktiga principer.
            Men faktum är att vi i
          </note>
          <note>
            15 år har haft regler som gäller utländska forskare som till
            vissa delar liknar de regler som vi i dag fattar beslut om. De
            är naturligtvis mycket färre än de 400-
          </note>
          <note>
            500 som kan komma i fråga när det gäller utländska experter,
            men jag betraktar även de reglerna som avsteg från likformighet
            i beskattningen. Jag har ännu inte under den tid som jag har varit
            i riksdagen sett några motioner från nämnda partier i den frågan.
          </note>
          <note>
            Folkpartiet accepterar dessutom förslaget, med reservation för
            att man är kritisk, och vill t.o.m. utöka förslaget till att gälla
            ungdomar. Det noterar jag också.
          </note>
          <note>
            När det gäller reservation 2 kommer Vänsterpartiet vid en votering
            att ställa sig bakom den. Vi gör det utifrån att vi vill sätta
            kraft bakom orden för att komma till rätta med den situation som
            kan uppstå om någon har blivit förföljd, tvingats fly och återvänt
            till sitt hemland och därefter kommer tillbaka till
          </note>
          <note>
            Sverige. Vi ser det som ett sätt att försöka påskynda hanteringen
            av den här frågan.
          </note>
          <note>
            Fru talman! Jag slutar mitt anförande här, för jag tycker att
            den här diskussionen har dragit ut på tiden.
          </note>
          <note>
            Jag har bl.a. fått frågor om partikamrater till mig och deras
            inställning i denna fråga. Jag vill bara säga till
          </note>
          <note>
            Carl Fredrik Graf att jag står bakom detta betänkande.
          </note>
          <note type="speaker">
            Anf. 173 CARL FREDRIK GRAF (m):
          </note>
          <note>
            Fru talman! Anledningen till att jag för ovanlighetens skull
            begär ett anförande till är den debatteknik som Lena Sandlin-Hedman
            tillämpar. I sin sista replik, när jag inte har någon möjlighet
            att begära ny replik, börjar hon kommentera mitt inledningsanförande
            och har en massa synpunkter på det jag har sagt. Det gör att jag
            vill förlänga debatten. De efterföljande replikskiftena gav mig
            ytterligare anledning.
          </note>
          <note>
            Skatt efter bärkraft, sade Lena Sandlin-Hedman, och gjorde sig
            till tolk för detta. 571 000 kr i snitt är vad de här personerna
            tjänar, enligt propositionen, och de ska då ha lägre skatt.
          </note>
          <note>
            Hon gladde sig åt den vänsterdebatt vi hade i kammaren i går.
            Det var ju bra att den kom till på moderat initiativ, för annars
            hade den inte blivit av.
          </note>
          <note>
            Den viktiga punkten, som är poängen med mitt anförande, är den
            vilseledande retorik som Lena
          </note>
          <note>
            Sandlin-Hedman ägnar sig åt. Bor man i Sverige har man samma
            rättigheter avseende utbildning, vård, skola och sådana saker,
            oavsett om man är utländsk medborgare eller svensk medborgare.
            I Socialdemokraternas Sverige kommer den utländske företagsledaren
            att få samma förmåner som den utländske jobbaren i samma företag,
            men skillnaden blir att den utländske jobbaren, som kanske inte
            betraktas som expert enligt det här förslaget, kommer att behöva
            betala full skatt, om båda vistas i Sverige under tre år.
          </note>
          <note>
            Detta tycker jag är en märklig konsekvens som
          </note>
          <note>
            Lena Sandlin försvarar. Men den principiella fråga som hon väcker
            är ändå om vi i Sverige ska ha ett system där man så småningom
            kan börja välja. Jag säger att jag accepterar att betala skatt,
            och då tar jag del av alla välfärdsförmåner, men någon kanske
            säger att han eller hon vill betala mindre skatt och ordna mycket
            på annat sätt. Detta väcker onekligen en hel del intressanta frågor.
          </note>
          <note>
            Var lite varsam med retoriken, Lena Sandlin, och försök att koncentrera
            inläggen på de konsekvenser som blir av detta förslag.
          </note>
          <note type="speaker">
            Anf. 174 LENA SANDLIN-HEDMAN (s):
          </note>
          <note>
            Fru talman! Jag ska göra detta väldigt kort. Jag inser att vi
            drar ut på kammarens tid.
          </note>
          <note>
            I det svenska generella välfärdssystemet går det inte att välja
            att delta i vissa delar och sköta andra delar privat. Jag trodde
            att Carl Fredrik Graf kände mig såpass väl att han förstod att
            den generella välfärden är den traditionella generella välfärd
            som vi socialdemokrater alltid har stått för.
          </note>
          <note>
            Jag vill be Carl Fredrik Graf om ursäkt om han uppfattade att
            jag i sista skedet började argumentera emot honom. Jag menade
            inte att ställa några frågor, utan jag ville snabbt bara kommentera
            några av de saker som Carl Fredrik Graf hade tagit upp i sitt
            anförande.
          </note>
          <note>
            Den svenska välfärden är en omfördelning genom hela livet. Man
            betalar största delen när man är vuxen och medelålders. Man får
            tillbaka stora delar ur systemet när man är barn och när man är
            gammal. De människor som befinner sig i vårt land under några
            få år får naturligtvis viss del av den generella välfärden, men
            de betalar också skatt på 75 % av sin inkomst.
          </note>
          <note>
            Jag ser inga konstigheter i detta, utan jag tycker att det är
            ett logiskt och mycket bra förslag.
          </note>
          <note type="speaker">
            Anf. 175 CARL FREDRIK GRAF (m):
          </note>
          <note>
            Fru talman! Jag såg på fru talmans kroppsspråk att hon tyckte
            att detta borde vara det sista anförandet i denna debatt, och
            det ska det bli.
          </note>
          <note>
            Jag vill bara sammanfattningsvis konstatera att försvaret för
            detta förslag, som leder till att olika individer med samma kompetens
            och samma utbildning får betala olika skatt för samma jobb på
            samma företag, haltar. Det håller inte. Men det är väl ett uttryck
            för den nödlösning som regeringen här lägger fram för att lägga
            till en del i det svenska skattesystemet för att reparera de skadliga
            konsekvenser som de höga skatterna trots allt ger.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 5 december.)
          </note>
          <note>
            12 § En ny tullag
          </note>
          <note>
            Föredrogs skatteutskottets betänkande 2000/01:SkU3
          </note>
          <note>
            En ny tullag (prop. 1999/2000:126, prop.
          </note>
          <note>
            1999/2000:124 delvis, prop. 2000/01:8 delvis och prop. 2000/01:12
            delvis).
          </note>
          <note type="speaker">
            Anf. 176 CATHARINA HAGEN (m):
          </note>
          <note>
            Fru talman! I skatteutskottets betänkande nr 3 behandlas nya
            tullagen. Den har tillkommit för att anpassa den svenska lagstiftningen
            till EG-rätten. I
          </note>
          <note>
            betänkandet ingår också lagen om tullkontroll av varumärkesintrång.
            Moderaterna har till detta betänkande fogat tre reservationer.
          </note>
          <note>
            Den första berör tullkontroll av piratkopierade varor. Bakgrunden
            är det ökade behovet av att kunna skydda sig från intrång i immateriella
            rättigheter.
          </note>
          <note>
            Orsaken står bl.a. att finna i att handeln med varor som är varumärkesskyddade
            har ökat explosionsartat och att det för många företag är av avgörande
            betydelse att kunna skydda sina immateriella rättigheter. I
          </note>
          <note>
            går kunde man t.ex. i tidningen Dagens Industri läsa om telekombolaget
            Ericsson, som skärper kampen mot piratkopiering. Olovlig kopiering
            kostar nämligen ägarna stora summor inte bara i form av förlorad
            försäljning utan också i form av dåligt rykte som uppstår när
            kopior med sämre kvalitet än originalprodukterna förväxlas med
            dessa. Ovanpå allt detta tar själva jakten på piratkopierarna
            också stora resurser i anspråk.
          </note>
          <note>
            Allt detta visar att investeringar i varumärken och andra immateriella
            rättigheter är dyrbara både när det gäller tid och pengar. I ett
            rättssamhälle är det därför nödvändigt att det finns rimliga och
            effektiva möjligheter att skydda sig mot olagliga intrång i den
            immateriella äganderätten, precis på samma sätt som det är nödvändigt
            att skydda sig från stölder av annat slag.
          </note>
          <note>
            Inte minst de mindre företagen är beroende av att vi har en rättsordning
            och ett regelverk som är utformade för att skydda dem.
          </note>
          <note>
            Därför är det oacceptabelt att som majoriteten i utskottet föreslår
            ha en ordning som innebär att rättighetsinnehavaren, dvs. ägaren
            av varumärket, kan drabbas av kostnaderna av en tullkontroll även
            om skälig misstanke om intrång föreligger.
          </note>
          <note>
            För att det ska föreligga en rimlig chans att kunna beivra intrång
            anser vi att ett litet företag måste vara säkert på att inte själv
            drabbas av kostnaderna för kontrollen.
          </note>
          <note>
            Vi anser också att rättighetsinnehavaren inte ska behöva riskera
            sin ekonomi för att få till stånd en förstöring om ett parti varor
            har befunnits vara piratkopierade och därför ska förstöras. Därför
            vill vi att regeringen återkommer med ett förslag som innebär
            att staten ska stå för kostnaderna om inte svaranden kan göra
            det. Om en sådan ordning skulle strida mot
          </note>
          <note>
            EG-rätten vill vi att regeringen arbetar för att EG-
          </note>
          <note>
            rätten ändras på denna punkt.
          </note>
          <note>
            Våra andra två reservationer är också viktiga inte minst för
            mindre företag. Den reservation som rör tulltilläggen innehåller
            ett krav på att man tar bort tulltilläggen i den nya tullagen.
            Tulltilläggen är ofta mycket kännbara för små företag, och de
            är orsakade av ouppsåtliga fel beroende på tidsbrist och många
            nya regler. I dagsläget är det dessutom osäkert om skattetilläggen
            är förenliga med de mänskliga rättigheterna enligt Europakonventionen.
            Samma osäkerhet gäller också tulltilläggen.
          </note>
          <note>
            Vår tredje reservation rör dröjsmålstalan, som också är en angelägen
            reform inte minst för de mindre företagen, som kan vara mycket
            beroende av snabba myndighetsbeslut. Enligt EG-rätten finns det
            faktiskt inom tullområdet en rätt för en person att driva dröjsmålstalan,
            men eftersom den svenska regeringen inte har lagt fram några förslag
            om hur det ska gå till tvingas förvaltningsdomstolen improvisera
            fram nödvändiga principer. Regeringens avsikt att återkomma i
            denna fråga räcker inte, tycker vi, utan vi vill att regeringen
            snarast tillsätter en utredning för att få fram regler för dröjsmålstalan.
          </note>
          <note>
            Fru talman! Jag yrkar bifall till reservation nr 1.
          </note>
          <note type="speaker">
            Anf. 177 KENNETH LANTZ (kd):
          </note>
          <note>
            Fru talman! Kristdemokraterna har motionerat om tulltillägget,
            och jag vill omgående yrka bifall till reservation 2 under mom.
            3.
          </note>
          <note>
            För många företagare som arbetar med import är det lätt gjort
            att missa tillämpningen av de svenska tullreglerna. Detta får
            till följd att man kan drabbas av ett tulltillägg, och detta är
            orimligt. Det kostar enligt vårt förmenande alldeles för mycket
            att inte minutiöst följa reglerna.
          </note>
          <note>
            Företagarna gör inte dessa misstag med uppsåt.
          </note>
          <note>
            Det kan vara ett enkelt misstag som är begånget, och det får
            då stora ekonomiska konsekvenser. Därför vill vi yrka avslag vad
            gäller tulltillägget.
          </note>
          <note>
            Kristdemokraterna anser det vara värdefullt om tullen snarare
            upplevs som en hjälpande hand än som en stjälpande myndighet.
            Företagen bör mötas av förståelse, och när ouppsåtliga fel trots
            allt begåtts borde det ligga i båda parters intresse att rätta
            till det begångna felet på ett så smidigt sätt som möjligt.
          </note>
          <note>
            Vi har visst stöd för våra tankar, eftersom regeringen vill återkomma
            med förslag omkring just skattetillägget efter den 31 december
            2000. Då ska nämligen en översyn av just skattetillägget vara
            avslutad. Det hörde vi beröras alldeles nyss. Likheten mellan
            dessa två bestraffningar är stora. Det är därmed logiskt att invänta
            synpunkter från nämnda översyn.
          </note>
          <note>
            Vår grunduppfattning är emellertid att vi ska avslå och klara
            oss utan tulltillägget. Men om nu detta kommer att påverkas i
            en positiv riktning av översynen, som är på gång, ser vi med tillfredsställelse
            fram emot rapporten och regeringens kommande förslag.
          </note>
          <note>
            Till dess att vi får nya förslag vill vi arbeta vidare med målsättningen
            att tulltillägget ska borttagas.
          </note>
          <note>
            Vad beträffar dröjsmålstalan står vi självklart bakom reservation
            3, men för tids vinnande yrkar jag bifall bara till reservation
            2 under mom. 3.
          </note>
          <note>
            Jag vill helt kort bara nämna något om dröjsmålstalan. Även när
            det gäller den lovar ju regeringen att återkomma. Detta är bra,
            men låt oss inte vänta för länge. Företagarna väntar på klara
            besked.
          </note>
          <note type="speaker">
            Anf. 178 JOHAN PEHRSON (fp):
          </note>
          <note>
            Fru talman! Tullagsutredningen, som låg till grund för det betänkande
            som vi nu delvis håller på att diskutera, hade ett förslag om
            att det ska finnas möjlighet till dröjsmålstalan. Tanken med detta
            var att det skulle finnas en möjlighet att under vissa omständigheter
            föra dröjsmålstalan om Tullverket inte fattar beslut i ett ärende
            inom rimlig tid.
          </note>
          <note>
            Regeringen har valt att i den aktuella propositionen, som ligger
            till grund för vårt betänkande, inte lägga fram något förslag
            om dröjsmålstalan. Man pekar i stället på alla de problem som
            man anser är förknippade med frågan.
          </note>
          <note>
            Lagrådet kommenterade detta särskilt i sitt remissvar och anförde
            att det är bättre att i författning ange vad som ska gälla i fråga
            om dröjsmålstalan än att överlåta detta helt åt någon sorts praxis.
            Man påpekade vidare att dröjsmålstalan har funnits inom det finansiella
            området under en längre tid, och man ansåg att det var lämpligt
            att under det fortsatta lagstiftningsarbetet utarbeta de nödvändiga
            reglerna för tillämpningen av just rättsinstitutet dröjsmålstalan.
          </note>
          <note>
            Jag har en viss förståelse för att ett klarläggande av regler
            när det gäller ett begrepp som dröjsmålstalan lämpligen bör utarbetas
            i ett vidare sammanhang, inte bara i samband med just tullagen.
            Det gäller ju flera områden och inte minst flera myndigheter.
          </note>
          <note>
            Ett tydligt regelsystem för vilka möjligheter till dröjsmålstalan,
            vid myndigheters handläggning, som bör föreligga är av ett stort
            värde, inte minst för många småföretag, som vi har hört tidigare.
            Hela deras existens kan hänga på ett enda myndighetsbesked, ett
            besked som kan dröja avsevärt.
          </note>
          <note>
            Utskottsmajoriteten säger bara obestämt att man avser att återkomma
            i frågan. Utredningsarbetet borde i stället omgående starta i
            syfte att få fram de regler som ska gälla vid en dröjsmålstalan.
          </note>
          <note>
            När det sedan gäller tulltilläggen är det väl sannolikt att det
            är en attitydfråga som skiljer oss från majoriteten. Jag menar
            att utgångspunkten är orimlig, att en administrativ avgift, som
            i praktiken är böter, inte underställs domstolsprövning i vederbörlig
            ordning.
          </note>
          <note>
            Fru talman! För tids vinnande yrkar jag härmed bifall till reservation
            nr 3.
          </note>
          <note type="speaker">
            Anf. 179 ULLA WESTER (s):
          </note>
          <note>
            Fru talman! Inom loppet av bara två veckor är detta betänkande
            det tredje i ordningen som berör tullens verksamhetsområde. Kammaren
            har tidigare antagit förslaget om en svensk anslutning till den
            europeiska tullkonventionen och också till en ny smugglingslag.
            I dag är det alltså förslaget om en ny tullag som står på dagordningen.
          </note>
          <note>
            Jag vill börja med att citera en mening ur propositionen: "Tullagstiftningen
            är en komplex och tämligen tung materia." Jag måste säga, fru
            talman, att jag instämmer i den beskrivningen, och jag kan tillfoga
            att det inte är så där alldeles enkelt att presentera det här
            betänkandets innehåll och samtidigt göra det intressant. Jag ska
            göra mitt bästa.
          </note>
          <note>
            Vad som är alldeles klart är att den nya tullagen är både viktig
            och efterlängtad. Den lag som har varit gällande fr.o.m. EU-inträdet
            kom till under så stor tidspress att det inte ens fanns tid för
            ett yttrande från
          </note>
          <note>
            Lagrådet, vilket ju annars är praxis vid en stor omdaning. EU-inträdet
            är ju ett bra exempel på just stora förändringar, och Tullverket
            är en av de myndigheter som har påverkats mest. Förändringskraven
            på den organisationen har, vågar jag påstå, varit exceptionellt
            stora.
          </note>
          <note>
            Det är EG-rättens regelverk som utgör kärnan i medlemsländernas
            tullagstiftningar. EG-förordningarna är alltså direkt tillämpliga
            men ska sedan kompletteras av nationella bestämmelser. De här
            nationella bestämmelserna får inte strida mot EG-regelverket.
          </note>
          <note>
            Bara för att påvisa komplexiteten vill jag som exempel nämna
            att den gemensamma tullkodexen innehåller 252 artiklar och tillämpningskodexen
            915 artiklar och 113 bilagor. Jag ska inte redogöra närmare för
            detta.
          </note>
          <note>
            Tullagsutredningen, vars betänkande ligger till grund för lagförslaget,
            har gjort ett stort arbete just i syfte att harmonisera våra nationella
            bestämmelser till
          </note>
          <note>
            EG-rättens. Men på en punkt råder fortfarande oklarhet. Kvar
            ligger nämligen frågan om dröjsmålstalan;
          </note>
          <note>
            utredningsförslaget har inte kunnat accepteras av flertalet av
            remissinstanserna.
          </note>
          <note>
            Jag tycker att Folkpartiet har skrivet en bra och ganska nyanserad
            motion i frågan. Moderaterna och kristdemokraterna har sedan hängt
            med på den. Reservationen har nr 3 i utskottsbetänkandet.
          </note>
          <note>
            Svårigheten med dröjsmålstalan är att den möjligheten är en främmande
            fågel i vårt svenska rättssystem. Vi har vår förvaltningslag som
            skydd för den enskilde. Vi har JO och JK som tillser att förvaltningslagen
            följs. Det har också i praktiken visat sig att det är sällsynt
            med påpekanden från kontrollmyndigheterna vad gäller just långa
            handläggningstider. Icke desto mindre innehåller den gemensamma
            tullkodexen stadgar om möjlighet till dröjsmålstalan, och bestämmelser
            som möjliggör utnyttjandet av den här rättigheten ska därmed tillföras
            svensk lag. Regeringen uttrycker i propositionen att den avser
            att återkomma, och enligt Finansdepartementet kommer en arbetsgrupp
            att tillsättas redan nu under hösten.
          </note>
          <note>
            Majoriteten och reservanterna är alltså överens i sak, och Folkpartiets
            motion ansågs också vara tillgodosedd vid utskottsbehandlingen.
          </note>
          <note>
            I reservation 1 står däremot moderaterna helt ensamma. Den reservationen
            handlar, som vi hörde, om varumärkesförfalskning och pirattillverkade
            varor, alltså immateriell äganderätt.
          </note>
          <note>
            Värt att notera är att moderaterna, precis som vanligt, tolkar
            EG-regelverket som de behagar. I den förra reservationen som jag
            berörde, om dröjsmålstalan, var det väldigt viktigt för reservanterna
            att följa
          </note>
          <note>
            EU:s regelverk. Det skrev moderaterna under på. I
          </note>
          <note>
            den här reservationen är det däremot inte alls viktigt, utan
            Sverige ska, enligt moderaterna, införa en regel som strider mot
            EG-rätten och sedan försöka påverka alla de andra medlemsländerna,
            så att de till sist ska tycka som moderaterna gör.
          </note>
          <note>
            Fru talman! Det är nämligen så att EG-reglerna inte medger att
            en stat tar kostnadsansvar vid förstöring av varor som är märkesförfalskade
            eller pirattillverkade. På den punkten är texterna mycket tydliga.
          </note>
          <note>
            Vad som däremot inte anges lika klart är vem som har kostnadsansvaret
            när ett varuprov förstörs vid en äkthetsanalys. Man måste hålla
            i minnet att det i dessa fall inte är fråga om sedvanliga tullkontroller.
          </note>
          <note>
            Tullverkets ingripande, genom att t.ex. stoppa en varuleverans
            i ett sådant här sammanhang, är i stället ett led i ett civilrättsligt
            förfarande.
          </note>
          <note>
            När sedan rättighetsinnehavaren lånar ett varuprov för analys
            är inte det en sak mellan honom och staten utan ett civilrättsligt
            förhållande mellan rättighetsinnehavaren och den som har kränkt
            hans rättighet.
          </note>
          <note>
            Därmed är det naturligt, om man följer praxis, att staten inte
            ska ha något kostnadsansvar för varuprovet. En sådan ordning skulle
            inte alls stämma överens med vad som annars är normalt vid civilrättsliga
            tvister. Det moderata förslaget skulle alltså helt bryta den gängse
            ordningen.
          </note>
          <note>
            Sist men inte minst har jag reservation 2 kvar att kommentera.
            Den handlar om tulltillägg. Här har kristdemokraterna, moderaterna
            och Folkpartiet återigen gått samman och yrkar på att denna sanktion
            ska avskaffas den 31 december - utan att ersättas av någonting.
          </note>
          <note>
            Det är intressant att notera att reservanterna alltså inte lämnar
            något motförslag. Det tycks vara helt i sin ordning att tulldeklarationer
            kan lämnas till Tullverket när den enskilde får tid och lust att
            göra det - för det blir ju konsekvensen.
          </note>
          <note>
            Det yttersta syftet med tulltillägg är att få in tull och skatter
            i rätt tid och på ett korrekt sätt. Inget land saknar heller sanktionsmöjligheter
            mot förseningar och mer eller mindre avsiktliga fel. Däremot är
            det inte bra om tulltilläggen används på ett onyanserat sätt.
            Reservanterna tar upp hur sanktionen kan drabba oskyldiga deklaranter,
            och detta har tyvärr säkert inträffat. Tullverket har emellertid
            i dag lagstöd för att inte påföra tulltillägg när det gäller oavsiktliga
            skrivfel, missförstånd och felräkningar. En tulldeklaration är
            mycket mer komplicerad än en skattedeklaration, och det tas hänsyn
            till det. Dessutom är faktiskt klimatet mellan näringslivet och
            Tullverket i dag helt annorlunda och mycket bättre.
          </note>
          <note>
            Men ingenting är så bra att det inte kan bli bättre, som det
            brukar heta. Det pågår för närvarande en översyn, som vi hörde
            från Kenneth Lantz, vad gäller både skatte- och tulltilläggen.
            Det betänkandet kommer i nästa månad. Vi får se vad som kommer
            ut av det. Men att lämna fältet fritt för individuella deklarationslösningar
            fram till dess att vi har utarbetat de nya reglerna kan väl ändå
            inte vara rimligt.
          </note>
          <note>
            Fru talman! Jag har överskridit min talartid. Jag ber om ursäkt.
          </note>
          <note>
            Jag vill till sist be att få yrka bifall till hemställan i skatteutskottets
            betänkande 3 och avslag på de tre reservationerna.
          </note>
          <note type="speaker">
            Anf. 180 CATHARINA HAGEN (m):
          </note>
          <note>
            Fru talman! Tullens uppgift, Ulla Wester, är ju bl.a. att stoppa
            stöldgods som förs över gränserna. Ett parti med piratkopierade
            varor är ju att anse som rent stöldgods. Därför är det viktigt
            att tullen kan fullgöra sin uppgift, och för att kunna göra det
            på ett effektivt sätt måste man göra kontroller. Därför är det
            också ur den här synpunkten orimligt att ägaren av ett varumärke
            ska riskera att stå för både kontrollen och, i de fall det blir
            aktuellt, förstöring av de piratkopierade varorna.
          </note>
          <note>
            Därför vill jag fråga Ulla Wester: Varför anser ni att det är
            rimligt att ett litet företag som äger ett varumärke ska riskera
            att stå för kostnaderna vid den här typen av stöld? Detta är ju
            stöld i lika hög grad som stöld av en fysisk vara.
          </note>
          <note type="speaker">
            Anf. 181 ULLA WESTER (s):
          </note>
          <note>
            Fru talman! Det blir mycket tydligt i den här debatten hur oppositionen
            kan tillåta sig att ta ut svängarna och plocka ut enskildheter
            ur en helhet, och det kanske är meningen. Det är t.ex. enkelt
            att strunta i
          </note>
          <note>
            EU:s regelverk när man tycker att det är lämpligt och att göra
            tvärtom när det passar de egna syftena bättre.
          </note>
          <note>
            Lika enkelt är det att peta i vår civilrätt och vilja sätta hela
            den i gungning - och detta till priset av en cdskiva eller ett
            par jeans. Det är nämligen på den ekonomiska nivån vi rör oss
            i diskussionen. Det handlar väldigt sällan om andra ekonomiska
            värden på de här omtalade varuproven.
          </note>
          <note>
            Helt allmänt tycker jag att om jag lånar någonting och förstör
            det är det jag själv och ingen annan som bör ta ansvaret för det.
            Delar inte Catharina Hagen den enkla moraluppfattningen?
          </note>
          <note type="speaker">
            Anf. 182 CATHARINA HAGEN (m):
          </note>
          <note>
            Fru talman! Ulla Wester! Jag delar inte den uppfattningen i det
            här sammanhanget. Det måste nämligen föreligga skälig grund för
            misstanke för att en sådan kontroll ska göras som jag pratar om.
            Handeln med varumärkesskyddade produkter har också ökat mycket
            och kommer att öka i framtiden. Det är ju många gånger på så sätt
            man försöker profilera sig i dag när det gäller handel med varor.
            Detta kanske inte var lika betydelsefullt förr i tiden som det
            är i dag, och därför anser vi att lagen bör ändras.
          </note>
          <note>
            När Ulla Wester säger att vi struntar i EG-rätten kan jag bara
            läsa innantill i vår reservation: Skulle vårt förslag komma i
            konflikt med EG-rätten bör regeringen försöka se till att EG-rätten
            ändras på denna punkt. Vi försöker alltså inte alls sätta oss
            över
          </note>
          <note>
            EG-rätten.
          </note>
          <note>
            Jag vill upprepa min fråga till Ulla Wester: Vad finns det för
            sakliga skäl för att ägaren just när det gäller varumärkesintrång
            ska stå för dessa kontroller?
          </note>
          <note>
            I annat fall brukar man ju inte ålägga den som är utsatt för
            en stöld att betala t.ex. för en polisutredning.
          </note>
          <note type="speaker">
            Anf. 183 ULLA WESTER (s):
          </note>
          <note>
            Fru talman! Det sakliga skälet heter civilrätt. Jag tyckte att
            jag gick väldigt noga in på detta i mitt anförande.
          </note>
          <note>
            Jag håller med om att det är ett stort bekymmer att denna handel
            har ökat. Och den kommer förmodligen kommer att öka; där har Catharina
            Hagen rätt. Men när jag står här och lyssnar slår det mig att
            moderaterna väldigt ofta kritiserar oss socialdemokrater för att
            misstro företagare. Jag tycker nog att det börjar bli dags att
            ge den beskyllningen tillbaka med råge, så att säga.
          </note>
          <note>
            Jag tycker att Catharina Hagen ställer den här saken på sin spets.
            Hon ställer upp ett motsatsförhållande. Vilken seriös företagare
            vill sälja märkesförfalskade eller piratkopierade varor med berått
            mod? När en seriös företagare väl blir varse att det parti varor
            han har köpt kanske inte är äkta förutsätter jag att han samarbetar
            med rättighetsinnehavaren och tullen.
          </note>
          <note>
            Ganska självklart överlåter han ett varuprov för analys. Det
            här ligger ju i hans intresse också. Han kommer naturligtvis att
            se till att han i sin tur får ut ekonomisk ersättning av den som
            han i sin tur köpte varorna av, om nu dessa måste förstöras i
            slutändan.
          </note>
          <note>
            Men det är klart: Har man den här mer misstänksamma ingången
            i frågan tycker jag att reservationen blir mer begriplig.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 5 december.)
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            2000/01:42 Kommuner och landsting i internationell samverkan
          </note>
          <note>
            Utrikesutskottets betänkanden
          </note>
          <note>
            2000/01:UU1 Utgiftsområde 5 Utrikesförvaltning och internationell
            samverkan
          </note>
          <note>
            2000/01:UU2 Utgiftsområde 7 Internationellt bistånd
          </note>
          <note>
            2000/01:UU5 Svenskt medlemskap i Interamerikanska investeringsbolaget
          </note>
          <note>
            14 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 28 november
          </note>
          <note>
            2000/01:153 av Rigmor Stenmark (c) till näringsminister Björn
            Rosengren
          </note>
          <note>
            Trängseln på tåget från Uppsala till Stockholm
          </note>
          <note>
            2000/01:154 av Ingegerd Saarinen (mp) till statsminister Göran
            Persson
          </note>
          <note>
            Produktionskrav vid offentlig upphandling
          </note>
          <note>
            2000/01:155 av Per Lager (mp) till miljöminister
          </note>
          <note>
            Kjell Larsson
          </note>
          <note>
            Formalinspridning vid begravningar
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 5 december.
          </note>
          <note>
            15 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 28 november
          </note>
          <note>
            2000/01:311 av Marina Pettersson (s) till statsrådet
          </note>
          <note>
            Ingela Thalén
          </note>
          <note>
            Bilstöd för handikappade
          </note>
          <note>
            2000/01:312 av Mats Odell (kd) till finansminister
          </note>
          <note>
            Bosse Ringholm
          </note>
          <note>
            Byte av premiepensionsfond
          </note>
          <note>
            2000/01:313 av Rolf Gunnarsson (m) till försvarsminister Björn
            von Sydow
          </note>
          <note>
            Ersättning till hemvärnet
          </note>
          <note>
            2000/01:314 av Sten Tolgfors (m) till statsrådet Ingegerd Wärnersson
          </note>
          <note>
            Skolor som saknar anti-mobbningsplaner
          </note>
          <note>
            2000/01:315 av Gudrun Lindvall (mp) till miljöminister Kjell
            Larsson
          </note>
          <note>
            Import av avfall för förbränning
          </note>
          <note>
            2000/01:316 av Olle Lindström (m) till statsrådet
          </note>
          <note>
            Lars-Erik Lövdén
          </note>
          <note>
            Bostadsrivning och kommunala förköp
          </note>
          <note>
            den 29 november
          </note>
          <note>
            2000/01:317 av Tomas Eneroth (s) till statsrådet
          </note>
          <note>
            Mona Sahlin
          </note>
          <note>
            Försämringar i arbetsmiljön
          </note>
          <note>
            2000/01:318 av Agneta Ringman (s) till kulturminister Marita
            Ulvskog
          </note>
          <note>
            Ölands väderkvarnar
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 5 december.
          </note>
          <note>
            16 § Anmälan om skriftligt svar på fråga
          </note>
          <note>
            Anmäldes att skriftligt svar på följande fråga inkommit
          </note>
          <note>
            den 30 november
          </note>
          <note>
            2000/01:264 av Inger Strömbom (kd) till statsrådet
          </note>
          <note>
            Mona Sahlin
          </note>
          <note>
            Ekonomin i Stockholm
          </note>
          <note>
            Svaret redovisas i bilaga som fogas till riksdagens snabbprotokoll
            tisdagen den 5 december.
          </note>
          <note>
            17 § Kammaren åtskildes kl. 16.59.
          </note>
          <note>
            Förhandlingarna leddes av andre vice talmannen från sammanträdets
            början t.o.m. 5 § anf. 10 (delvis), av tredje vice talmannen därefter
            t.o.m. 7 § anf. 73, av förste vice talmannen därefter till ajourneringen
            kl. 15.54 och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
