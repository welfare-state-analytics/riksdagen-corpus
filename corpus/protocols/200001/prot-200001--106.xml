<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200001</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200001</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200001--106</head>
          <docDate when="2001-05-08 00:00:00">2001-05-08 00:00:00</docDate>
        </div>
      </front>
      <body>
        <div>
          <note>
            18.00 - 20.18
          </note>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 2 maj.
          </note>
          <note>
            2 § Svar på interpellation 2000/01:381 om Palestinaflyktingar
          </note>
          <note>
            Anf. 1 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Karl-Göran Biörsmark har frågat mig vilka initiativ
            jag är beredd att ta för att förbättra den finansiella situationen
            för FN:s flyktingorgan för de palestinska flyktingarna och effektiviteten
            i dess verksamhet. Karl-Göran Biörsmark har vidare frågat vilka
            åtgärder jag är beredd att vidta för att FN:s förlikningskommission
            för Palestina ska kunna fullfölja sin viktiga uppgift.
          </note>
          <note>
            Jag vill börja med att säga att jag delar Karl-
          </note>
          <note>
            Göran Biörsmarks oro över det kraftigt försämrade läget på de
            palestinska områdena. Situationen för de palestinska flyktingar
            som befinner sig i området är som ett resultat därav mycket svår.
          </note>
          <note>
            UNRWA skapades 1949 som ett temporärt organ, i väntan på fred
            i Mellanöstern, med uppgift att bistå de palestinska flyktingarna.
            UNRWA:s konstruktion som en temporär organisation tillsammans
            med det faktum att organisationen verkar i en starkt politiserad
            miljö har bl.a. fått till följd att sedvanliga organ för styrning
            av organisationen i praktiken saknas.
          </note>
          <note>
            Generalkommissarien, dansken Peter Hansen, leder
          </note>
          <note>
            UNRWA:s arbete. Därutöver har UNRWA en rådgivande kommission
            med tio medlemsländer, som möts en gång per år.
          </note>
          <note>
            Detta har i sin tur bl.a. lett till att styrningen av och insynen
            i organisationens verksamhet, förvaltning och finanser har försvårats.
            Vi har, såsom en av
          </note>
          <note>
            UNRWA:s absolut största givare och som engagerade för de palestinska
            flyktingarna, tillsammans med andra givare drivit frågan om en
            effektivare styrning av UNRWA.
          </note>
          <note>
            Vi har t.ex. verkat för att de två årliga möten som
          </note>
          <note>
            UNRWA ordnar med givar- och värdländer ska få en tydligare och
            mer strategisk struktur. Vi har fått gehör för detta, och mötenas
            funktion som rådgivande organ åt organisationen har förbättrats.
          </note>
          <note>
            I syfte just att förbättra och effektivisera sin resursanvändning
            och skapa en öppen och ansvarstagande organisationskultur inledde
            UNRWA för några år sedan en reformprocess. Denna process har lett
            till en rad tydliga förbättringar i UNRWA:s interna styrning samtidigt
            som en del återstår att göra, och reformprocessen pågår därför
            fortfarande. Sverige stöder och välkomnar dessa nödvändiga reformer.
          </note>
          <note>
            Sverige kommer att hålla ett gemensamt EU-
          </note>
          <note>
            anförande vid det kommande givar- och värdlandsmötet i Amman
            den 9-10 maj varvid vi återigen kommer att betona vikten av att
            UNRWA blir en effektivt fungerande organisation.
          </note>
          <note>
            Som ett led i reformprocessen och i syfte att förbättra UNRWA:s
            finansiella situation öppnade organisationen nyligen ett kontor
            i Genève. Syftet med det är bl.a. att knyta närmare kontakter
            med nuvarande och potentiella givare för att öka och bredda givarbasen.
          </note>
          <note>
            En breddning av givarbasen är något som Sverige stöder; UNRWA:s
            budget finansieras nästan helt och hållet med frivilliga bidrag,
            som till största delen kommer från en mindre krets länder med
            USA, EG,
          </note>
          <note>
            Sverige och Norge i spetsen.
          </note>
          <note>
            Sverige är alltså en av UNRWA:s största givare, med ett årsbidrag
            som i år uppgår till 160 miljoner kronor. Vårt bidrag ges i princip
            obundet, till skillnad från många andra länders bidrag. Vi anser
            att ett obundet bidrag ger UNRWA största möjliga flexibilitet
            och förutsägbarhet och bäst svarar mot organisationens behov.
            Dess verksamhet medför relativt konstanta löpande kostnader och
            kan svårligen härledas till olika projekt, varför öronmärkt projektstöd
            försvårar för UNRWA att få en del av sina kostnader täckta.
          </note>
          <note>
            Hit hör t.ex. löner. Vi uppmanar därför andra stater att överge
            öronmärkningen av bidragen till UNRWA.
          </note>
          <note>
            En lösning på den palestinska flyktingproblematiken är en av
            kärnfrågorna i fredsprocessen. Sverige och EU anser att denna
            fråga måste lösas i förhandlingar mellan parterna.
          </note>
          <note>
            FN:s förlikningskommission för Palestina,
          </note>
          <note>
            UNCCP, har i praktiken slutat fungera. De register och arkiv
            som UNCCP har sammanställt bedöms vara mycket värdefulla, men
            de kommer att behöva uppdateras och kompletteras den dag de kommer
            till användning. Frågan om kompensation bedöms vara ett av elementen
            i en slutstatuslösning på flyktingfrågan, och frågan om hur UNCCP:s
            material ska kunna användas som basis för kompensation till de
            palestinska flyktingarna kommer antagligen att hanteras inom ramen
            för slutstatusförhandlingar.
          </note>
          <note type="speaker">
            Anf. 2 KARL-GÖRAN BIÖRSMARK (fp):
          </note>
          <note>
            Fru talman! Jag tackar ministern för svaret. Bakgrunden till
            interpellationen och problematiken känner vi ju till. Problemet
            med Palestinaflyktingarna har pågått i decennier.
          </note>
          <note>
            Anledningen till att jag ställde denna interpellation nu är bl.a.
            att vi - riksdagsledamöter från varje parti - var nere i området
            för någon månad sedan. Då hade vi på plats tillfälle att besöka
            flyktinglägren. De frågor som då ställdes var ungefär de frågor
            som jag ställer här.
          </note>
          <note>
            Det finns ett underskott i UNRWA:s budget.
          </note>
          <note>
            Långsiktigheten saknas. Effektiviteten borde bli bättre.
          </note>
          <note>
            När UNRWA fick detta, och FN tog ansvaret en gång i tiden, fanns
            det en miljon flyktingar. I dag finns det fyra miljoner flyktingar
            - alltså fyra gånger fler. Man är inne på en tredje, snart en
            fjärde, generation som sitter i flyktingläger. Detta är en olycklig
            situation. Man får ett samhälle i samhället. Det är helt enkelt
            ett konstlat samhälle som givarsamfundet försöker hålla under
            armarna på olika sätt. Så upplever jag, och vi som var där nere,
            det.
          </note>
          <note>
            I t.ex. Gazaområdet är mer än hälften av de palestinska invånarna
            under 17 år, vilket i sig naturligtvis är en tickande bomb. Det
            är ungdomar som inte får den utbildning som de borde få och som
            inte får den erfarenhet från ett vanligt, civilt samhälle som
            de borde få.
          </note>
          <note>
            Vi ser inte någon lösning på den stora problematiken i dag, utan
            det hela är fortfarande fastlåst. Man förtvivlar, för det går
            åt fel håll när det gäller att ordna hela situationen. Därför
            måste det internationella samfundet ta krafttag på ett helt annat
            sätt än i dag.
          </note>
          <note>
            De här ungdomarna och barnen måste nämligen få en annan framtid.
            Man förstår deras förtvivlan. Intifadan sätter i gång, och det
            sker ur denna frustration.
          </note>
          <note>
            Jag vet att Sverige på olika sätt försöker bidra i denna situation.
            Men jag skulle vilja vädja till ministern att försöka driva på
            andra aktörer och andra länder. Det är egentligen bara USA, EU,
            Norge och
          </note>
          <note>
            Sverige som riktigt går in i detta allvarliga arbete.
          </note>
          <note>
            Grunden till det hela är från början ett FN-mandat.
          </note>
          <note>
            Därför måste FN och dess medlemsländer på ett helt annat sätt
            ta sitt ansvar - ekonomiskt, långsiktigt och konstruktivt.
          </note>
          <note>
            Ministern säger att det i morgon och på torsdag ska ske en överläggning
            i Amman. Det är ju ett utmärkt tillfälle att lyfta de här frågorna!
            Jag skulle vilja fråga ministern vilket budskapet från Sverige
            är i morgon och på torsdag i överläggningarna i Amman som rör
            Palestinaflyktingarna.
          </note>
          <note>
            Anf. 3 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Den viktigaste frågan vid mötet i morgon när man
            ska diskutera läget för UNRWA är naturligtvis hur man ska kunna
            få ett tillräckligt givarstöd för att UNRWA ska klara sina uppgifter
            under den pågående krisen.
          </note>
          <note>
            UNRWA har ju fått ett gott gehör för sina krisappeller. Tre gånger
            har man bett givarna om hjälp för att klara den pågående krisen.
            Det har inneburit att
          </note>
          <note>
            Sverige, förutom vårt stora bidrag på 160 miljoner, också har
            lagt till 3 miljoner med anledning av de här krisappellerna. UNRWA:s
            skuld har kunnat minska med 21 miljoner US-dollar tack vare det
            gensvar man har fått ifrån givarna. Det kvarstår fortfarande en
            skuld på ca 10 miljoner US-dollar. Den vill man naturligtvis också
            försöka få täckt, bl.a. genom att effektivisera sitt eget arbete
            enligt de samtal vi har fört med UNRWA:s ledning.
          </note>
          <note>
            Om vi ser till den ordinarie budgeten som ligger just nu är det
            alltså svårt att klara de löpande utgifterna under året. Det är
            detta som vi i Sverige bedömer vara den viktigaste frågan att
            föra en diskussion om under det här mötet. Det handlar om hur
            vi ska klara den akuta situationen när det gäller UNRWA:s budget
            för innevarande år.
          </note>
          <note type="speaker">
            Anf. 4 KARL-GÖRAN BIÖRSMARK (fp):
          </note>
          <note>
            Fru talman! Flyktingsituationen för palestinierna är ju så annorlunda
            än många andra flyktingsituationer i världen. Den är väldigt speciell
            ur den synpunkten att den pågår decennium efter decennium.
          </note>
          <note>
            Under min tid har jag haft tillfälle att besöka olika flyktingläger,
            och just flyktinglägren för de palestinska flyktingarna har den
            karaktären att man inte ser något slut på själva situationen.
            Det gör att man måste arbeta på ett annat sätt än i vanliga flyktingläger.
            Vi besökte t.ex. familjer som kom till platsen 1948, och nu bor
            den tredje och fjärde generationen i samma hus. Det är detta som
            kräver en annan form av organisation, uppläggning och långsiktighet.
          </note>
          <note>
            Jag tycker att det är bra att Sverige driver detta med obundet
            bistånd eller obunden hjälp i det här sammanhanget. Det är omöjligt
            att, som andra länder gör, binda pengarna till vissa projekt och
            vissa åtgärder. Det förrycker hela upplägget och möjligheten att
            ha en långsiktig planering. Jag hoppas att Sverige fortsätter
            att driva detta och försöker att övertyga de andra länderna om
            att det är det sättet man måste jobba på för att få en större
            effektivitet och långsiktighet.
          </note>
          <note>
            Visst ger Sverige mycket pengar, men jag anser nog att vi skulle
            kunna hjälpa till ytterligare. Det finns ju ändå ett underskott
            i UNRWA:s budget.
          </note>
          <note>
            Även om Sverige ger 160 miljoner tycker jag att vi i vår biståndsbudget,
            som ju växer nu, ändå skulle kunna fylla ut det där gapet. Folkpartiet
            har i sitt budgetförslag lagt på ytterligare 20 miljoner. Om vi
            hade fått igenom det hade man täckt upp det här underskottet.
            Då hade det varit klart.
          </note>
          <note>
            Nu har jag ytterligare en fråga som jag vill komma in på. Detta
            gäller inte bara själva flyktingsituationen, utan också den förlikningskommission
            som
          </note>
          <note>
            FN tillsatte en gång. Den kartlade vilka åtaganden man skulle
            kunna göra för att ersätta de människor som flydde. Detta finns
            alltså i ett program i FN:s arkiv. Jag tror att det är viktigt
            att man lyfter fram de här sakerna i dag för att visa på vikten
            av återvändandeprogram. Om man aktualiserar de här sakerna igen
            kan det bidra till en diskussion och kanske ett handlingsmönster
            som leder till att de här människorna kan återvända eller få ersättning
            enligt de arkiv som finns och som gjordes upp en gång under 50-
            och 60-
          </note>
          <note>
            talen. Jag tror inte att de ska ligga och damma i FN:s källare,
            utan man ska lyfta upp dem och ta tag i den här diskussionen igen
            för att peka på vad de här människorna har drabbats av och vad
            de fick lämna en gång i tiden.
          </note>
          <note>
            Jag skulle vilja fråga ministern om ministern är beredd att aktualisera
            UNCCP:s uppgift i det här sammanhanget.
          </note>
          <note>
            Anf. 5 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! UNCCP har i praktiken upphört att fungera. Detta
            organ arbetar inte längre. Däremot har ju UNCCP ett oerhört värdefullt
            arkiv med oerhört mycket data kring flyktingarna. Det är självfallet
            så att det arkivet kan komma till stor användning den dag då vi
            har en slutstatuslösning på flyktingfrågan.
          </note>
          <note>
            Men EU:s och Sveriges hållning när det gäller den långsiktiga
            lösningen på flyktingfrågan är ju att det måste bli en förhandlingsuppgörelse
            mellan parterna.
          </note>
          <note>
            Jag uppfattar att det är i ett sådant skede som
          </note>
          <note>
            UNCCP:s arkiv kan bli värdefullt och komma till användning.
          </note>
          <note type="speaker">
            Anf. 6 KARL-GÖRAN BIÖRSMARK (fp):
          </note>
          <note>
            Fru talman! Låt mig knyta an till det sista om
          </note>
          <note>
            UNCCP:s roll i det hela. Det är precis som ministern säger att
            det måste till en förhandlingsuppgörelse. Det är naturligtvis
            då som det kommer att ställas på sin spets. Men vad jag förstår
            är detta näst intill hemliga handlingar, och jag förstår inte
            riktigt varför det ska behöva vara det. Man skulle mycket väl
            kunna aktualisera detta för att peka på de värden, de egendomar
            och annat, som de här flyktingarna en gång fick lämna och för
            att lyfta upp det på bordet för en diskussion. Jag tror inte att
            man kommer runt det här problemet om man inte även tar tag i den
            frågan.
          </note>
          <note>
            Jag tycker att det obundna biståndet är helt rätt, och det finns
            en viktig sak som jag skulle vilja föra in där. Det är bra med
            obundet bistånd, men det är också viktigt med uppföljning och
            utvärdering för att dra de rätta slutsatserna av hur det ser ut
            i dag. Hur fungerar skolorna? Hur fungerar boendet? Hur ser det
            ut på den sanitära sidan? Hur är det med lönerna? Hur är det med
            effektiviteten? Den uppföljningen är otroligt viktig för att man
            ska kunna dra de rätta lärdomarna.
          </note>
          <note>
            Jag skulle vilja att Sverige höjde sin röst också när det gäller
            att se på utvärderingssidan av UNRWA:s arbete. Den information
            vi fick när vi var där nere var lite oroväckande. Den pekade just
            på ineffektivitet.
          </note>
          <note>
            Man talade även om en viss risk för korruption i de här sammanhangen.
          </note>
          <note>
            Det får inte bara vara så att biståndet är obundet och man lämnar
            ut pengarna utan att komma tillbaka och se hur dessa pengar har
            använts. Det är otroligt viktigt att de används effektivt så att
            de kommer de här flyktingarna till del. Det är framför allt viktigt
            att de används för att förbättra barnens situation så att de får
            nytta av pengarna.
          </note>
          <note>
            Anf. 7 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Vårt mål med att utveckla vårt ekonomiska stöd till
            UNRWA är i första hand att bredda stödet. Men beroende på utvecklingen
            på marken kan jag aldrig utesluta att vi behöver gå in med mer
            pengar. Det är också det som vi har gjort genom de här extra 3
            miljonerna. Det var efter vädjanden från
          </note>
          <note>
            UNRWA som vi beslutade att vi skulle lämna ytterligare bidrag.
          </note>
          <note>
            Sedan har vi frågan om hur resultaten ser ut. Vi håller på med
            en utvärdering för närvarande för att utifrån den se hur en långsiktig
            planering för vårt stöd till Västbanken och Gaza skulle kunna
            se ut generellt.
          </note>
          <note>
            Det här har försenats och försvårats av den pågående krisen.
            Som det ser ut nu kommer regeringen att ta ställning till mer
            av krisriktlinjer för en kortare period än vad vi från början
            hade tänkt.
          </note>
          <note>
            Det här är, precis som Karl-Göran Biörsmark har påpekat, ett
            område där vi måste följa utvecklingen väldigt noga och även måste
            vara beredda att anpassa våra insatser till de akuta behov som
            finns. Samtidigt får vi aldrig tappa långsiktigheten i vår planering,
            för också den är oerhört viktig.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 2000/01:331 om mobila slakterier
          </note>
          <note>
            Anf. 8 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Harald Nordlund har frågat mig om jag har för avsikt
            att på något sätt påverka, förändra eller stimulera näringen till
            en förändring i riktning mot mobil och lokal slakteriverksamhet.
          </note>
          <note>
            Jag håller helt med Harald Nordlund när han påpekar att långa
            transporter av slaktdjur är en olägenhet, men jag skulle vilja
            uttrycka det betydligt starkare än så. Onödiga och långa djurtransporter
            kan inte accepteras på det sätt som sker i dag, och en förändring
            måste till. Djur bör slaktas nära uppfödningsplatsen, och om vi
            vill ha slut på de långa transporterna behövs fler lokala slakterier.
          </note>
          <note>
            Regeringen har redan vidtagit olika åtgärder på området. Vi beslutade
            den 8 mars att uppdra åt Statens livsmedelsverk att inom sitt
            ansvarsområde kartlägga vilka svårigheter som finns för de småskaliga
            livsmedelsföretagen och vad som kan vara till hinder för nyetableringar
            av sådana företag. Livsmedelsverket förväntas föreslå åtgärder
            som kan bidra till ökad etablering av lokala och regionala livsmedelsföretag
            utan att livsmedelssäkerheten äventyras.
          </note>
          <note>
            En annan åtgärd är att regeringen den 1 mars 2001
          </note>
          <note>
            beslutade att tillkalla en särskild utredare för att utreda frågan
            om onödiga respektive långa djurtransporter samt slakt av djur
            nära uppfödningsplatsen. Utredaren har bl.a. fått i uppgift att
            kartlägga vilka faktorer som styr var slakt äger rum och utreda
            och föreslå åtgärder för att stimulera slakt av djur för konsumtion
            nära den plats där de föds upp. Som särskild utredare utsågs Gudrun
            Lindvall.
          </note>
          <note>
            Bakgrunden till beslutet att utreda frågan om onödiga respektive
            långa djurtransporter samt slakt av djur nära uppfödningsplatsen
            var att djuruppfödning och slakteriverksamhet tenderar att koncentreras
            till färre enheter, vilket medför att djurtransporterna blir längre.
            Långa och påfrestande transporter till slakteri påverkar både
            djurens välfärd och köttkvaliteten.
          </note>
          <note>
            Transporterna påverkar dessutom miljön negativt.
          </note>
          <note>
            Utbrottet av mul- och klövsjuka i Europa har givit oss ytterligare
            skäl att se över livsmedelskedjan och hur djur transporteras.
            För Sveriges del har sjukdomsutbrottet inneburit att vi har skärpt
            smittskyddsåtgärderna och ökat beredskapen inför hotet att sjukdomen
            skulle drabba även svenska besättningar.
          </note>
          <note>
            Transporter av klövbärande djur, både inom Sverige och över gränserna
            till Europa, förbjöds av Jordbruksverket den 8 mars, och för att
            få transportera krävs i dag tillstånd av länsstyrelsen. För att
            kartlägga konsekvenserna av detta tillfälliga transportförbud
            har utredaren, utöver det ursprungliga uppdraget, även fått till
            uppgift att utreda konsekvenserna av det tillfälliga transportförbudet.
            Hon ska bl.a. utreda om dagens slakteristruktur och transportmönster
            kan påverka de ekonomiska konsekvenserna av det tillfälliga transportförbudet.
          </note>
          <note>
            Djurtransporterna i Europa är ett problem som måste hanteras
            på en EU-gemensam nivå. Djurtransporter har redan diskuterats
            två gånger i jordbruksministerrådet under det svenska ordförandeskapet,
            och det förblir en prioriterad fråga på dagordningen. Det behövs
            en grundläggande förändring som gör att långa transporter av slaktdjur
            ersätts med transport av kött eller slaktkroppar, och alla exportbidrag
            till transporter av levande djur måste upphöra. Det har i
          </note>
          <note>
            Europa även höjts röster för att man internationellt måste utreda
            transporternas roll i spridningen av muloch klövsjukan.
          </note>
          <note>
            Det finns alltså flera skäl till att försöka stimulera till lokal
            produktion och slakt nära uppfödningsplatsen, men det är också
            viktigt att undersöka de faktiska förhållandena. Ett flertal aspekter
            måste beaktas vid bedömning av mobila slakterier, och krav på
            såväl livsmedelshygien som djurskydd måste tillgodoses.
          </note>
          <note>
            Livsmedelsverket ska redovisa sitt uppdrag om lokal och regional
            livsmedelsproduktion senast den 1 september 2001, och utredningen
            om onödiga respektive långa djurtransporter samt slakt nära uppfödningsplatsen
            ska redovisas den 1 januari 2002. Då har vi förhoppningsvis ett
            gott faktaunderlag och bra förslag till åtgärder för att stimulera
            till lokal produktion och slakt nära uppfödningsplatsen.
          </note>
          <note type="speaker">
            Anf. 9 HARALD NORDLUND (fp):
          </note>
          <note>
            Fru talman! Jag har alltså tagit upp den viktiga frågan hur vi
            beter oss mot djur i samband med slakt, och jag vill tacka jordbruksministern
            för ett, som jag tycker, bra svar.
          </note>
          <note>
            Vi är eniga när det gäller beskrivningen av problemen, och vi
            är även eniga i fråga om det nödvändiga i att åstadkomma förändringar.
            Jag hoppas också att vi är eniga om att förändringarna måste komma
            väldigt snart. Vi har inte tid att vänta särskilt mycket längre.
          </note>
          <note>
            I svaret säger jordbruksministern att djurskyddet och de livsmedelshygieniska
            frågorna måste utredas innan regeringen vill förorda gårdsnära
            och mobila slakterier. Livsmedelsverket ska t.ex. kartlägga vilka
            svårigheter som finns, och en enmansutredare har fått i uppgift
            att utreda en del andra aspekter på detta.
          </note>
          <note>
            Trots att jag tycker att jag har fått ett bra svar har jag några
            frågor till jordbruksministern. Vi vet bl.a.
          </note>
          <note>
            att en av de största svårigheterna - kanske den allra största
            - med etablering av gårdsnära slakterier är slaktavgifterna. Är
            det en fråga som kommer att beröras? Överväger regeringen att
            göra någonting åt dem?
          </note>
          <note>
            Såvitt jag förstår behöver den frågan inte utredas, utan vi vet
            redan att slaktavgifterna är en svårighet.
          </note>
          <note>
            Kan man förvänta att någonting kommer att göras när det gäller
            dessa avgifter?
          </note>
          <note>
            Livsmedelsverket, som ska utreda detta, har fått en mängd nya
            uppgifter sig förelagda, men verket har inte tillförts några nya
            pengar. Såvitt jag vet har
          </note>
          <note>
            Livsmedelsverket svårigheter att klara utredning på utredning
            om det inte får mera pengar. Är det troligt att Livsmedelsverket
            kommer att klara att genomföra denna kartläggning på den tid som
            regeringen har tänkt sig?
          </note>
          <note>
            En tredje fråga är: När kommer ett ställningstagande från regeringen
            i de här viktiga frågorna? När förväntas enmansutredaren vara
            klar?
          </note>
          <note type="speaker">
            Anf. 10 BERIT ADOLFSSON (m):
          </note>
          <note>
            Fru talman! Jag tidigare lämnat in skriftliga frågor till jordbruksministern
            angående mobila slakterier och fått dem besvarade. Intresset för
            sådana slakterier delar jag med Harald Nordlund och många andra
            i miljö- och jordbruksutskottet. Vi har nyligen i dessa frågor
            gjort ett tillkännagivande, som jordbruksministern säkert har
            läst.
          </note>
          <note>
            Det svar som Harald Nordlund har fått handlar väldigt lite om
            mobila slakterier, och jag undrar vad som är anledningen till
            det. Jordbruksministern talar om småskaliga slakterier nära uppfödningsplatsen,
            men jag är intresserad av just mobila slakterier. Har man bestämt
            sig för småskaliga slakterier i stället, eller hur ligger det
            till?
          </note>
          <note>
            Ett förslag som jag har hört från dem som arbetar med frågor
            om mobila slakterier är att det för sådana slakterier ska inrättas
            speciella platser som ligger nära många köttproducenter och där
            man har löst vattenoch spillfrågan. Är det intressant för ministern?
            Är det fortfarande intressant att försöka hitta lösningar på de
            svårigheter som är förenade med mobila slakterier? Det kan bl.a.
            röra sig om svårigheter att komma nära till.
          </note>
          <note>
            Investeringar i fast egendom har sina risker. Det har vi sett
            inte minst i samband med de stora slakterier som jordbruksorganisationerna
            har byggt upp och som nu förorsakar längre och längre transporter.
            Det är naturligtvis väldigt mycket pengar nedplöjt i dessa slakterier.
            En flexibel lösning är att föredra. Annars måste enskilda producenter
            göra stora investeringar som de inte klarar av.
          </note>
          <note>
            Tror Margareta Winberg att köttet blir dyrare för konsumenterna
            om man använder mobila slakterier?
          </note>
          <note>
            Tror ministern att det är svårare att få ut köttet till konsumenterna?
            Är risken för föroreningar större vid ett litet mobilt slakteri
            än vid ett stort slakteri? Blir det svårare att få rent vatten?
            Blir det svårare att få bort restprodukterna från mobila slakterier
            än från en stationär jätteverksamhet? Jag tror inte det.
          </note>
          <note>
            Jag kan ha fel, men jag tycker mig spåra en armbåge i argumentationen
            när det gäller mobila slakterier. Jag tror att människor som bor
            på ett visst avstånd från ett lantbruk är intresserade av att
            djuren inte behöver resa alls utan slaktas i närheten av hemmet,
            dvs. gården där de vuxit upp. Då kan det bli en aktivitet på landsbygden
            som stimulerar andra näringar.
          </note>
          <note>
            Vi har sett påskresor i kultursammanhang. Man åker runt och tittar
            på konst i konstnärernas hem. Det har blivit en väldig aktivitet
            i gårdarna runtomkring.
          </note>
          <note>
            Man skyltar med potatis och allt möjligt annat. Det som vi har
            talat om skulle stimulera till sådant. Jag är intresserad av att
            höra vad ministern svarar.
          </note>
          <note>
            Anf. 11 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! För att svara både Harald Nordlund och Berit Adolfsson:
            I mitt svar har jag refererat både till småskalig slakteriverksamhet
            i allmänhet och mobila slakterier. Gudrun Lindvall ska i sin utredning
            titta särskilt på de mobila slakterierna. Mobila slakterier kan
            vara billigare om det är långt till det fasta slakteriet. Det
            krävs inte så långa transporter. Djur som slaktas vid de mobila
            slakterierna slipper att transporteras långt. Därmed kan köttkvaliteten
            bli bättre, genom att djuren inte blir stressade. Mobila slakterier
            underlättar ursprungsmärkning. Man kan gå in på detaljer på ett
            bra sätt.
          </note>
          <note>
            Men det finns också problem. Annars skulle vi inte behöva utreda
            det. Nedkylningen är ett sådant problem. Man kan jämföra med renslakt,
            där man använder mobila slakterier. Renar slaktas vid en årstid
            då det är kallt ute. Klimatet utgör då nedkylningen. Man behöver
            inte ha fryshus eller kylhus. Vanlig slakt sker kontinuerligt.
            Därför måste man ha möjlighet att kyla ned djuret snabbt.
          </note>
          <note>
            Det krävs bra vägar och plant underlag. En idé kan vara att lägga
            ett mobilt slakteri där många djurägare finns runtomkring, som
            Berit Adolfsson tog upp. Då behöver man inte flytta det mobila
            slakteriet så mycket.
          </note>
          <note>
            Berit Adolfsson frågade också om det skulle vara svårare att
            få bort restprodukter. Det är en negativ del. I BSE-krisens spår
            tvingas slakterierna att ta bort ganska mycket mer av djurkroppen
            än tidigare. Det s.k. specifika riskmaterialet måste hanteras
            på ett särskilt sätt. Ju fler små slakterier man har som ska ta
            hand om det som betecknas som farligt, desto besvärligare blir
            det. Det behöver inte alls vara farligt, men det betraktas som
            riskmaterial och ska hanteras på särskilt sätt och skickas till
            destruering på särskilt vis. Det kan vara en negativ del.
          </note>
          <note>
            En annan sak som är viktig att beakta är arbetsmiljön, så att
            den fungerar som en ständig arbetsplats gör. Det gäller också
            hygienkrav i övrigt. Det finns ett antal saker som behöver tittas
            på.
          </note>
          <note>
            Harald Nordlund var inne på slaktavgiften. Den behöver vi också
            titta på. Det har visat sig att det blir väldigt dyrt att slakta
            på de mindre slakterierna. Utredaren har också att se på de ekonomiska
            konsekvenserna. Där finns dessutom en komplikation i samband med
            EU. Detta finns till viss del reglerat inom EU.
          </note>
          <note>
            Om vi inte själva styr över det kompliceras det ännu mer. Om
            vi finner att vi måste ändra på något kan vi inte göra det i Sverige
            utan vi måste gå ned till EU.
          </note>
          <note>
            Livsmedelsverket har inte framfört några synpunkter om att verket
            inte klarar utredningen. Dels får verket mer pengar i VÅP:en,
            dels har verket en ganska stor besparing från tidigare.
          </note>
          <note type="speaker">
            Anf. 12 HARALD NORDLUND (fp):
          </note>
          <note>
            Fru talman! Jag fick svar på i stort sett alla kompletterande
            frågor. Den enda som återstår är när vi kan förvänta oss att ett
            ställningstagande kan göras.
          </note>
          <note>
            När kan utredningen vara klar?
          </note>
          <note>
            Jag skulle också vilja höra ministerns bedömning av våra möjligheter
            att på EU-nivå åstadkomma de förändringar som vi redan nu ser
            kommer att bli nödvändiga. Vilka är förutsättningarna? Vilka tidsperspektiv
            kan vi se framför oss? Jag upprepar: Det är bråttom. Är det så
            att det finns hinder i form av motstånd från andra länder inom
            gemenskapen?
          </note>
          <note type="speaker">
            Anf. 13 BERIT ADOLFSSON (m):
          </note>
          <note>
            Fru talman! Jordbruksministern pratade om reglerna i EU. Vad
            händer om inte EU är lika intresserat av de här sakerna som vi,
            om det inte blir något beslut i EU? Kan Sverige handla på egen
            hand?
          </note>
          <note>
            I svaret som Harald Nordlund har fått pratar ministern om Statens
            livsmedelsverk som har fått i uppdrag att kartlägga svårigheterna.
            Vad jag kommer ihåg talades vi vid i augusti om djuren som gick
            ute på Koster. Då fick jag också svaret att Livsmedelsverket hade
            fått uppdraget. Det kanske snart är färdigt?
          </note>
          <note>
            Jag tackar också för den information jag har fått i ett ämne
            som intresserar mig.
          </note>
          <note>
            Anf. 14 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Livsmedelsverkets översyn ska vara klar den 1 september.
            Enmansutredaren Gudrun
          </note>
          <note>
            Lindvall ska vara klar före årsskiftet. Om det är frågor över
            vilka vi själva råder kan man förvänta sig en proposition i början
            på nästa år - om det nu behövs en proposition. Jag vet inte om
            det behövs. Det är möjligt att vi inte behöver dra det den vägen
            när det gäller regelverket för mobila slakterier, utan vi kan
            göra det lite fortare.
          </note>
          <note>
            Däremot tar det lite längre tid när det gäller djurtransporterna.
            Det är verkligen EU-relaterat och ingår i den gemensamma jordbrukspolitiken.
            Berit Adolfsson frågar vad som händer om inte EU vill. Jag tror
            att EU vill - jag är rätt säker på det. De hemska sjukdomarna
            BSE och mul- och klövsjuka men också matskandaler i vissa av EU:s
            länder har, tyvärr, bidragit till att människor är mycket upprörda
            över hur djur hanteras. Man frågar sig också vad det är för mat
            vi äter. Vi har säker mat i Europa, det vill jag verkligen säga.
            Men människor är ändå oroliga. Det trycker på alla politiker.
            Det trycker också på kommissionen i
          </note>
          <note>
            Bryssel.
          </note>
          <note>
            Jag har mycket goda relationer med kommissionär
          </note>
          <note>
            Byrne. Vi diskuterar detta. Han är för sin del beredd på att
            förändra. Men vi kan ta som exempel ett land som Irland, som lever
            på sitt jordbruk och sin export till så stor del. Det handlar
            inte minst om exporten till tredje land. För den exporten utgår
            exportbidrag. Det går inte att förändra situationen för ett land
            som Irland från en dag till en annan. Man måste arbeta systematiskt
            och långsiktigt. Jag tror säkert att vi ska kunna förändra det
            hela.
          </note>
          <note>
            Förutsättningarna för förändringar av den större delen av jordbrukspolitiken
            är betydligt bättre i dag än bara för ett år sedan. Till detta
            har också de sjukdomar jag nämnde bidragit. De mest motvilliga
            länderna säger i dag att vi måste göra någonting, vi måste förändra.
          </note>
          <note>
            Den översyn som kommer 2002-2003 blir större än vi trodde när
            Agenda 2000 introducerades. Den riktigt stora förändringen kommer
            när den ekonomiska programperioden är slut, nämligen vid utgången
            av
          </note>
          <note>
            2006. Förhoppningsvis kan vi se en ordentlig reformering redan
            2002-2003.
          </note>
          <note type="speaker">
            Anf. 15 HARALD NORDLUND (fp):
          </note>
          <note>
            Fru talman! Detta betyder alltså att vi när vi får frågor - och
            sådana har jag fått från tillverkare av mobila slakterier, men
            också av bönder som är väldigt intresserade av detta - kan svara
            att jordbruksministern ser positivt på möjligheterna att eventuellt
            en proposition i början av året tar upp förslag som kommer att
            underlätta för framtiden för gårdsnära och mobila slakterier.
            Med det vill jag tacka för debatten.
          </note>
          <note>
            Anf. 16 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Svaret är ja.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 2000/01:403 om konkurrensneutralitet
            för veterinärer
          </note>
          <note>
            Anf. 17 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Christel Anderberg har frågat mig vilka åtgärder
            jag ämnar vidta för att åstadkomma konkurrensneutralitet mellan
            statliga och privata veterinärer.
          </note>
          <note>
            För att kunna garantera ett bra djurskydd, särskilt i de norra
            delarna av landet, har staten åtagit sig att se till att den veterinära
            jourverksamheten fungerar.
          </note>
          <note>
            Distriktsveterinärorganisationerna finansieras till största delen
            av uppdragsgivarna, dvs. i första hand djurägarna, och i övrigt
            av anslag över statsbudgeten.
          </note>
          <note>
            Kostnaden för jourverksamhet utgör en betydande del av anslaget.
          </note>
          <note>
            Statens jordbruksverk uppdrog den 15 september
          </note>
          <note>
            1999 åt en arbetsgrupp med representanter för Sveriges veterinärförbunds
            styrelse, Lantbrukarnas Riksförbunds styrelse, länsveterinärerna
            samt verkets ledningar för den administrativa avdelningen och
            distrikts- och djuravdelningarna att utvärdera och utveckla samordningen
            i den veterinära fältverksamheten. I uppdraget ingick att belysa
            och utvärdera den nuvarande situationen i den veterinära fältverksamheten
            samt inom ramen för de anvisningar som Jordbruksverket erhållit
            från regering och riksdag föreslå eventuella förändringar som
            syftar till att samarbetet och samordningen i verksamheten förbättras.
            I uppdraget ingick att särskilt se över bl. a områdena officiella
            och andra offentliga veterinäruppgifter samt stordjurs- och smådjursverksamheterna
            i fältorganisationerna.
          </note>
          <note>
            I Konkurrensrådets yttrande av den 24 februari
          </note>
          <note>
            2000 rekommenderades Jordbruksverket och Veterinärförbundet att
            försöka komma fram till hur samarbetet om jourtjänstgöring inom
            den veterinära fältverksamheten ska ordnas, hur hög servicegrad
            som ska gälla för sällskapsdjur och hur omfattande det offentliga
            åtagandet ska vara. Vidare skulle övervägas möjligheterna att
            lämna ersättning för resa till avlägset boende djurägare oberoende
            av vem som är huvudman för den veterinär som utför veterinärinsatsen.
          </note>
          <note>
            Den tillsatta arbetsgruppen avlämnade den 3 oktober 2000 en rapport
            där dessa frågor behandlas.
          </note>
          <note>
            Arbetet är emellertid inte färdigt med detta utan fortsätter
            nu i mindre undergrupper. En undergrupp har särskilt ansvar för
            utarbetande av förslag till beredskapssamverkan mellan distriktsveterinärorganisationen
            och de privatanställda veterinärerna och har redan framlagt några
            konkreta förslag till hela arbetsgruppen. Förslagen måste nu värderas
            och prövas, men resultatet beräknas bli klart senare i vår.
          </note>
          <note>
            Eftersom arbetet fortgår att finna lösningar till ett ökat samarbete
            inom den veterinära verksamheten, som tillfredsställer alla parter,
            avser jag i dagsläget inte att vidta några åtgärder.
          </note>
          <note type="speaker">
            Anf. 18 CHRISTEL ANDERBERG (m):
          </note>
          <note>
            Fru talman! Jag ber att få tacka statsrådet Winberg för svaret.
            Det finns ett talesätt som säger att medan gräset växer dör kon.
            Med lätt travesti skulle man kunna säga att medan Jordbruksverket
            utreder dör veterinären.
          </note>
          <note>
            Det är många privata veterinärer och deras familjer som nu ser
            hela sin existens hotad av den expansiva distriktsveterinärorganisationen.
            Jag har en hel bunt med tidningsurklipp som beskriver nya satsningar
            från distriktsveterinärorganisationen.
          </note>
          <note>
            Ett exempel är från Smålandsposten. Rubriken är
          </note>
          <note>
            "Fler veterinärer i Älmhult". "Lisbeth Nisu Hartzell är ny distriktsveterinär
            i Älmhult/Markarydsområdet och därmed jobbar tre veterinärer i
            distriktet. På grund av förstärkningen kommer det att bli mer
            tid för operationer av sällskapsdjur, berättar Lisbeth Nisu
          </note>
          <note>
            Hartzell."
          </note>
          <note>
            Inom ett område med sex mils radie från Älmhult finns det ett
            femtontal privatpraktiserande specialister och dessutom ett smådjurssjukhus.
            Kallar jordbruksministern detta för att distriktsveterinärorganisationen
            etablerar sig där "annan verksamhet inte kan anvisas", som det
            står i det statliga uppdraget?
          </note>
          <note>
            Distriktsveterinärorganisationen går nu på offensiven. Konkurrensrådet
            hade funnit exempel på distriktsveterinärstationer som i veterinärtäta
            områden i
          </note>
          <note>
            Sydsverige hade schemalagt 30-40 % av sin totala tid för vård
            av sällskapsdjur. Ledningen för organisationen har satt upp som
            mål att antalet distriktsveterinärer på några års sikt ska öka
            från 280 till 400. Marknaden växer inte i den omfattningen. Var
            tror jordbruksministern att distriktsveterinärorganisationen tänker
            ta marknadsandelar?
          </note>
          <note>
            Ett annat övertramp som visar att distriktsveterinärorganisationen
            blandar ihop sin myndighetsutövning med rent kommersiell verksamhet
            är följande brev som har gått ut från en distriktsveterinärstation
            till alla dess kunder.
          </note>
          <note>
            "Bäste NN! Nu är det dax att boka besök igen för mjölkdirektiv
            genomgång. Titta på formuläret från förra besöket. Där står alla
            punkter som vi ska gå igenom. Besöket är obligatoriskt, men i
            mån av tid kan det samordnas med t.ex. avhorning. Kontakta mig
            på telefon, så att vi kan hitta en lämplig tidpunkt för besöket.
            Ange då också om du har några frågeställningar typ kalvhälsa,
            höga celltal som vi kan avsätta tid för att diskutera. ... Med
            vänlig hälsning Distriktsveterinär NN."
          </note>
          <note>
            Konkurrensrådet har fastslagit att de problem i konkurrenshänseende
            som uppkommer av att Jordbruksverket kombinerar myndighetsutövning
            med konkurrensutsatta veterinärtjänster inte kan lösas inom ramen
            för nuvarande organisation. Det kräver att DVO organisatoriskt
            separeras från Jordbruksverket. Statskontoret, som har tittat
            på dessa problem, har kommit fram till samma slutsats som Konkurrensrådet.
          </note>
          <note>
            Någon gång måste väl jordbruksministern ta dessa varningsklockor
            på allvar och inte bara år efter år hänvisa till en intern arbetsgrupp.
          </note>
          <note>
            Anf. 19 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Det kanske är på sin plats att säga varför vi har
            distriktsveterinärer. De ska ha jourtid också i de områden där
            det inte finns privata veterinärer. Det gäller framför allt i
            Norrlands inland. Där är det inte så lukrativt att sätta upp en
            klinik. För att upprätthålla sin veterinära kompetens och för
            att kunna hålla utrustning har de naturligtvis också hand om de
            andra djuren än lantbrukets djur.
          </note>
          <note>
            Jag blir lite förvånad när Christel Anderberg säger att veterinärerna
            håller på att dö. Det var visserligen bara en travesti, och jag
            förstår travestin. Det verkar vara oerhört lukrativt att vara
            veterinär. Jag vet att
          </note>
          <note>
            Jordbruksverket har väldigt svårt att få tag i veterinärer, eftersom
            de tjänar så mycket pengar genom att vara privatveterinärer. Det
            är inget fel i det. Jag välkomnar naturligtvis detta. Men då kan
            jag inte se kopplingen till att de skulle ha det så svårt att
            de håller på att gå omkull.
          </note>
          <note>
            I dag tar distriktsveterinärerna hand om 10 % av den totala marknaden
            när det gäller sällskapsdjur. Jag tycker inte att det är särskilt
            mycket.
          </note>
          <note>
            Jag tycker inte heller att det är särskilt konstigt om man är
            rationell och praktisk, så att en distriktsveterinär när han eller
            hon ska ut till en bondgård och gå igenom mjölkdirektivet, som
            är en sak som vi är ålagda av EU att göra, föreslår att man kombinerar
            detta med avhorning eller andra saker som har med gården och djuren
            att göra. Det tycker jag är väldigt praktiskt. Det är framför
            allt praktiskt för bonden, och det blir sannolikt billigare för
            bonden än att någon ska komma och gå igenom mjölkdirektivet och
            att sedan någon helt annan ska komma dit och avhorna eller göra
            andra saker. Det finns inget krav på att man ska separera uppgifterna.
            Men för att man ska komma överens - och det här är en kontroversiell
            fråga och har varit det under många år - jobbar nu den här gruppen
            på Jordbruksverket tillsammans med de olika intressenterna. Vi
            måste låta dem få göra det, för jag tror att det är det bästa
            sättet. Det verkar att gå bra.
          </note>
          <note>
            Då tycker jag att det är det bästa sättet att nå framgång.
          </note>
          <note>
            Sedan säger Christel Anderberg att det står i något papper någonstans
            att antalet statligt anställda veterinärer skulle öka till 400
            från dagens 280. Det är 280
          </note>
          <note>
            veterinärer i dag fördelade på 80 veterinärstationer.
          </note>
          <note>
            Jag har då inte sett någon sådan målsättning, och det finns inte
            någon sådan instruktion eller liknande given från regeringen.
            Vi har sagt att där de statligt anställda veterinärerna behövs
            och där de också behövs för sällskapsdjuren, eftersom det i vissa
            områden inte är lukrativt att vara privatpraktiserande, där ska
            vi också ha dem. Men i övrigt ska vi naturligtvis ha en konkurrens
            med de privatanställda.
          </note>
          <note type="speaker">
            Anf. 20 CHRISTEL ANDERBERG (m):
          </note>
          <note>
            Fru talman! Det är möjligt att det kan vara lukrativt att vara
            privat veterinär någonstans där staten inte har slagit till med
            skattesubventionerad konkurrens i grannkvarteret. Vad jag har
            erfarit har Jordbruksverket löst problemet med lönesättningen
            med en kraftig höjning av lönerna för de statliga veterinärerna
            så att de privata inte längre kan konkurrera.
          </note>
          <note>
            Veterinärförbundet har fattat följande två viktiga fullmäktigebeslut:
          </note>
          <note>
            Sveriges veterinärförbund, SVF, ska verka för att tillsyn och
            offentlig veterinär verksamhet sköts av en oberoende tillsynsmyndighet
            som är skild från klinisk konkurrensutsatt veterinär service.
            SVF ska vidare verka för att det statliga stödet till riks- och
            dygnstäckande djursjukvård fördelas konkurrensneutralt.
          </note>
          <note>
            Är jordbruksminister Winberg beredd att köra över hela veterinärkåren,
            vilket en vägran att tillskapa konkurrensneutralitet och en oberoende
            tillsynsmyndighet faktiskt innebär?
          </note>
          <note>
            Att bara hänvisa till den s.k. AVF-gruppen vid
          </note>
          <note>
            Jordbruksverket är att göra det väl lätt för sig. Men det finns
            många som i likhet med mig själv ser det som gruppens enda egentliga
            uppgift att vara ett alibi för regeringens underlåtenhet att handla.
          </note>
          <note>
            Jag har här AVF-gruppens direktiv. Man ska se över den nuvarande
            situationen i den veterinära fältverksamheten och föreslå eventuella
            förändringar som syftar till att samarbetet och samordningen i
            verksamheten förbättras. De områden som särskilt ska ses över
            är officiella och andra offentliga veterinäruppgifter, stordjurs-
            och smådjursverksamheten i fältorganisationen, joursamverkan,
            rutiner för rapportering och registrering av djursjukdata m.m.,
            utbildningssamverkan. Det står inte ett ord om att utreda förutsättningarna
            för att skilja DVO från Jordbruksverket och skapa en oberoende
            tillsynsmyndighet.
          </note>
          <note>
            Denna grupp kommer alltså inte att ta tag i den grundläggande
            konkurrensfrågan. Det måste alltså regeringen göra alldeles oavsett
            om den här gruppen också fortsätter sitt arbete. Och det är bråttom
            eftersom många privata veterinärer är på väg att knäckas av den
            statliga konkurrensen.
          </note>
          <note>
            Till jämställdhetsminister Winberg skulle jag gärna vilja framhålla
            att det inte minst är många möjligheter till kvinnligt egenföretagande
            som omintetgörs av distriktsveterinärorganisationen.
          </note>
          <note>
            Är jordbruksministern beredd att mot den här bakgrunden låta
            snabbutreda ett avskiljande av distriktsveterinärorganisationen
            från Jordbruksverket? En sådan reform skulle leda till att vi
            fick en bättre djursjukvård, till fromma för djurägarna, till
            uppemot 100
          </note>
          <note>
            miljoner kronor lägre kostnader, till fromma för skattebetalarna.
            Dessutom skulle den säkerställa Sverige en oberoende tillsynsfunktion
            värd namnet.
          </note>
          <note>
            Anf. 21 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Jag skulle vilja börja med en fråga som Christel
            Anderberg tar upp, nämligen att vi skulle få ett bättre djurskydd
            om vi skilde de här funktionerna åt. Det finns ingenting som talar
            för det.
          </note>
          <note>
            Djurskyddet i Sverige är gott, och det är det därför att vi har
            världens strängaste djurskyddslag. Det är det också därför att
            vi har en tillsyn. Och betänk att de svåra fallen av misshandel
            och annat av djur som är ett litet antal och som oftast har sociala
            bakgrundsfaktorer är sådant som våra distriktsveterinärer får
            handha. Det är ingenting som de privata veterinärerna i någon
            större utsträckning kommer i kontakt med och brottas med, utan
            det är verkligen någonting som våra distriktsveterinärer får ta
            hand om.
          </note>
          <note>
            Återigen: Varför inte låta den här arbetsgruppen arbeta och komma
            med sina förslag? De har ju börjat att lyckas. De har ju redan
            kommit överens om finansieringen för avlägset boende, och nu har
            de bildat undergrupper. Det är några saker till som de vill fortsätta
            att diskutera och försöka att få en lösning på.
          </note>
          <note>
            Varför ska de inte få göra det? Det vore väl väldigt konstigt
            om jag här och nu skulle säga att det där arbetet är ingenting
            värt, att det tar för lång tid och att det säkert inte går, när
            jag tror att det kommer att lyckas. Jag tycker att det verkligen
            vore att köra över dem och också att köra över veterinärerna som
            ju finns med i utredningen.
          </note>
          <note>
            Jag är inte beredd att här och nu tillsätta en snabbutredning
            för att skilja tillsynsmyndigheten från den kliniska verksamheten,
            därför att det finns inget sådant auktoritativt krav. Ett sådant
            krav finns från den förening som Christel Anderberg refererar
            till, men i den finns inte alla veterinärer med. Vi har ju våra
            egna distriktsveterinärer, och jag är inte alls säker på att de
            tycker så. Dessutom tror jag att det skulle bli väldigt dyrt för
            bonden för det skulle betyda att en veterinär, nämligen den statligt
            anställde veterinären, skulle komma och gå igenom mjölkdirektivet
            med bonden och att sedan en privat veterinär skulle komma och
            avhorna kalvarna. Det kan inte vara rationellt!
          </note>
          <note>
            Jag är övertygad om att Jordbruksverkets arbetsgrupp kommer att
            lösa det här. Låt oss se om det inte kommer att bli så.
          </note>
          <note>
            När det sedan gäller användningen av det statliga anslaget är
            principen för fördelningen av anslaget att stationen får medel
            efter antalet anställda veterinärer och genomsnittligt reseavstånd
            vid förrättning avseende lantbrukets djur. Det betyder alltså
            att anslagen i absoluta belopp blir störst till stationer i glesbygdsområden,
            och förbrukningen av det statliga anslaget sker till övervägande
            del i landets norra delar. Ytterligare medel skulle behöva tillskjutas
            om distriktsveterinärernas möjlighet att behandla även sällskapsdjur
            och hästar togs bort. Det skulle alltså bli dyrare för statsbudgeten
            än vad det är i dag.
          </note>
          <note type="speaker">
            Anf. 22 CHRISTEL ANDERBERG (m):
          </note>
          <note>
            Fru talman! Just kostnadsaspekten är en av de saker som jag begär
            att jordbruksministern ska ta initiativ till att utreda i grunden.
          </note>
          <note>
            Varken jag eller Veterinärförbundet har någonsin hävdat att vi
            inte ska ha några statliga veterinärer. Jag vet att de behövs.
            Det enda som vi kräver är att man ska organisera verksamheten
            på ett sådant sätt att den konkurrensutsatta veterinära verksamheten
            sker på ett konkurrensneutralt sätt, så att inte de statligt anställda
            distriktsveterinärerna får möjlighet att konkurrera ut de privata.
          </note>
          <note>
            Statskontoret har ju tittat på det här. Det var ett uppdrag som
            regeringen hade givit dem. Statskontoret kom fram till att särredovisningssystem
            och organisatoriska lösningar inom ramen för myndigheten, alltså
            Jordbruksverket, inte är en garanti för att undvika korssubventionering
            och sammanblandning av myndighetsutövning och kommersiell verksamhet.
          </note>
          <note>
            Det kan räcka med att andra aktörer misstänker sådana omständigheter
            för att konkurrensen ska rubbas eller för att en konkurrenssituation
            över huvud taget inte ska uppstå. Därför delar Statskontoret uppfattningen
            att den enda möjligheten att få till stånd en vettig och tillfredsställande
            lösning på det här problemet är att DVO skiljs från Jordbruksverket.
          </note>
          <note>
            Anf. 23 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Jag tror inte att det finns så mycket att tillägga
            eftersom vi är i grunden oense. Det har med vår syn på det här
            att göra. Jag delar alltså inte
          </note>
          <note>
            Christel Anderbergs åsikt, och jag tycker inte heller att hon
            läser vad Statskontoret har skrivit på rätt sätt.
          </note>
          <note>
            Det här är verkligen att hårdra det hela.
          </note>
          <note>
            Låt mig slutligen bara säga att distriktveterinärstationerna
            ligger där det inte finns privata alternativ.
          </note>
          <note>
            Vi vet också att de privata veterinärerna inte vill ha jour på
            det sätt som vi tvingas ha över hela landet. De vill inte etablera
            sig i de glest befolkade delarna, för där är det inte lukrativt.
          </note>
          <note>
            Då skulle det alltså vara så att staten till en mycket stor kostnad
            skulle ta hand om det som det privata näringslivet inte vill syssla
            med. Den ordningen skulle det bli i Norrland, i Norrlands inland.
            Den ordningen tycker jag kanske inte är så tilltalande.
          </note>
          <note>
            Nu får vi se vad Jordbruksverkets arbetsgrupp kommer fram till.
            Jag vill inte föregripa den, utan jag vill läsa vad sägs när den
            är klar. Sedan får vi se hur man kan lösa den här frågan. Jag
            har som sagt gott hopp om att man ska kunna lösa frågan i samstämmighet.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2000/01:407 om djur i krig
          </note>
          <note>
            Anf. 24 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Carina Hägg har frågat om jag är beredd att vidta
            åtgärder för att en dialog om krigets effekter på djur ska komma
            till stånd.
          </note>
          <note>
            Ingen kan motsäga det faktum som Carina Hägg beskriver - att
            människor och djur har lidit och lider under krig och krigsliknande
            förhållanden.
          </note>
          <note>
            I Sverige har utvecklingen, framför allt under senare tid, lett
            fram till att djurens välfärd förstärkts.
          </note>
          <note>
            Djurskydd är en prioriterad fråga för regeringen, och i vårbudgeten
            finns totalt 53 miljoner kronor avsatta åren 2002-2004 för den
            nya djurskyddsmyndigheten.
          </note>
          <note>
            Det finns även en ökad medvetenhet om djurens skydd inom EU,
            vilket är glädjande.
          </note>
          <note>
            Samtidigt har utvecklingen i vår omvärld lett fram till att hotet
            av ett väpnat angrepp på Sverige har minskat. Detta är en mycket
            positiv utveckling både för människor och för djur. Tyvärr är
            inte situationen lika fördelaktig i andra delar av vår värld.
            Det förekommer ett flertal krig där både människor och djur far
            illa. Min utgångspunkt är att djurskyddet i möjligaste mån bör
            beaktas även under krigsförhållanden.
          </note>
          <note>
            Inom den humanitära rätten regleras skyddet för människor i krig.
            Ett visst skydd för djur finns även inom den humanitära rätten
            och detta gäller framför allt skydd mot kemiska och biologiska
            vapen. I kemvapenkonventionen definieras kemiska vapen som toxiska
            kemikalier med egenskapen att kunna skada eller döda människor
            eller djur. Dessa vapen är totalförbjudna. Även biologiska vapen
            är förbjudna enligt internationell rätt, oavsett om de slår ut
            människor, djur eller växter.
          </note>
          <note>
            Vidare vill jag i detta sammanhang påpeka att
          </note>
          <note>
            ÖCB, Överstyrelsen för civil beredskap, har gett ut en forskningsrapport
            vars titel är The Care of Farm
          </note>
          <note>
            Animals in Emergency Situations. Där görs en utförlig beskrivning
            av djurens situationer under onormala förhållanden. Rapporten
            har dessutom listat de nationella och internationella organisationer
            som arbetar just med djurens välfärd. Många av dessa är aktiva
            även i krigstider och gör då betydande insatser för djurskyddet.
          </note>
          <note>
            Det är därmed min mening att initiativ redan tagits för att en
            dialog om krigets effekter på djur ska komma till stånd.
          </note>
          <note type="speaker">
            Anf. 25 CARINA HÄGG (s):
          </note>
          <note>
            Fru talman! Jag vill tacka statsrådet för svaret även om jag
            inte är nöjd med det. Det är jag inte trots att jag kan hitta
            en del information i svaret. Jag vill också inleda med att säga
            att jag kan känna att det här är ett ämne som vad jag vet inte
            är tillräckligt omhändertaget. Här har vi en lucka i vårt engagemang.
            Det är också en fråga som ligger i gränslandet mellan
          </note>
          <note>
            Utrikesdepartementets verksamhetsområde och det som Margareta
            Winberg som statsråd ansvarar för.
          </note>
          <note>
            Samtidigt vet jag mycket väl att Margareta Winberg har goda relationer
            med de organisationer som jobbar med djurfrågor och att hon har
            ett starkt engagemang och förtroende i de här frågorna. Därför
            känns det väldigt naturligt att ha debatten med just Margareta
          </note>
          <note>
            Winberg.
          </note>
          <note>
            Krig är ju en fruktansvärd företeelse där människor lider och
            dödas, militärer såväl som civila. Land skövlas, byar bränns.
            Detta uppmärksammas naturligtvis av världssamfundet genom FN och
            enskilda länder och också genom alla de organisationer som finns,
            som Amnesty, Röda korset, Läkare utan gränser osv. De gör alla
            ett enormt arbete både på plats och genom opinionsbildning, insamlingar
            och mycket annat.
          </note>
          <note>
            Men vem tar djuren parti i samma situation? Vem ser till djurens
            situation i krig och konflikter? Tyvärr måste jag medge att det
            är sämre ställt på det här området när det gäller det svenska
            engagemanget. Det gäller både från politiskt håll och från de
            många människor som i andra sammanhang säger sig värna djurens
            rätt. Det kan vara fråga om prioriteringar, men jag tror också
            att man inte riktigt hittar formerna för det här arbetet.
          </note>
          <note>
            Djur drabbas både indirekt och direkt av krig.
          </note>
          <note>
            Människor drabbas i sin tur när djur drabbas, det finns ett samband.
            Tamboskap skjuts ihjäl. Hundar skickas fram i strid för att röja
            minor, avslöja bakhåll och föra skadade soldater i säkerhet. Matbristen
            bland människor leder till att vilda djur som vanligtvis inte
            används som föda dödas för att ätas.
          </note>
          <note>
            Laglösheten och den stora tillgången till vapen lämnar utrymme
            för tjuvjägare både bland lokalbefolkningen och bland underbetalda
            soldater. Tamboskap och vilda djur dödas och skadas av minor.
            I
          </note>
          <note>
            dessa fall är det ofta de lite större djuren som drabbas;
          </note>
          <note>
            elefanter, noshörningar, tigrar och apor. Djur träffas av bomber,
            men vanligare är att djur dör av den förstörelse som bomberna
            orsakar. Bombning av fabriker och oljepipeliner leder till stora
            utsläpp som drabbar växter och djur.
          </note>
          <note>
            Tamboskap och sällskapsdjur dör av undernäring när de lämnas
            kvar när människor flyr. Soldater och flyktingar tränger bort
            vilda djur från deras naturliga områden, vilket kan leda till
            att de har svårt att hitta mat och därför svälter. Det kan också
            leda till att de skjuts ihjäl om de kommer för nära bosättningar
            och kanske då utgör en fara för människor. Det leder till att
            djuren inte får någon ro att fortplanta sig. Också det medför
            i längden att deras population minskar.
          </note>
          <note>
            Från kriget i Kosovo finns vittnesmål om hur djur, bl.a. boskap,
            skjutits och stympats av serbiska soldater. I vissa områden har
            det handlat om så många som nio-tio djur. Kor har också dödats
            och skadats av minor. Många djur med skador och sjukdomar som
            i vanliga fall hade gått att bota dör på grund av brist på medicinsk
            utrustning.
          </note>
          <note>
            De oljeutsläpp som orsakades av Gulfkriget dödade 15 000-30 000
            måsar, doppingar och skarvar. Av
          </note>
          <note>
            Kuwaits 10 000 kameler överlevde endast 2 000. De stora mängder
            saltvatten som använts för att släcka de brinnande oljefälten
            täcker landet med salt som sedan blir ett hot mot grundvattnet
            och mot många djurs livsbetingelser.
          </note>
          <note>
            Inbördeskriget i Afghanistan har haft stor inverkan på boskap
            samt sällskaps- och djurparksdjur. Alla
          </note>
          <note>
            Kabuls veterinärkliniker har förstörts, och veterinärer har ingen
            tillgång till medicin eller utrustning. En undersökning av World
            Society for the Protection of
          </note>
          <note>
            Animals 1995 visar att de flesta djurägare förlorat upp till
            en tredjedel av sin boskap. Det är kameler, getter, får och kor.
            Också snöleoparden har hotats av utrotning på grund av minor.
          </note>
          <note>
            Den här listan kan göras mycket längre. Mitt syfte är inte att
            med dessa uppgifter utse vissa länder till syndabockar utan just
            att visa på att djur lider svårt av krig och deras verkningar
            och att detta får alldeles för lite uppmärksamhet. Det handlar
            om rent och skärt djurplågeri, så jag skulle önska att statsrådet
            ville ta den här frågan på mer allvar än vad jag kan utläsa av
            svaret. Jag upplever att det man hänvisar till i den här forskningsrapporten
            gäller husdjurens situation. Min fråga är vidare än så.
          </note>
          <note>
            Anf. 26 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Det är riktigt att jag i mitt svar utgick mycket
            från ÖCB:s rapport. Den handlar om djurens möjligheter att klara
            av exceptionella situationer, exempelvis svält, vattenbrist och
            låga respektive höga temperaturer. Den handlar också om vårt internationella
            och nationella sätt att hantera exceptionella situationer såsom
            allvarliga djursjukdomar, radioaktivt nedfall och översvämningar.
          </note>
          <note>
            Listan över nationella och internationella myndigheter och organisationer
            som är verksamma inom området finns också beskriven här. Ett exempel
            är
          </note>
          <note>
            World Society for Protection of Animals, som har varit verksam
            i 40 år och har ca 80 länder anslutna.
          </note>
          <note>
            Denna organisation har verkat till fördel för djuren under krig
            i en hel del länder, t.ex. i Afghanistan,
          </note>
          <note>
            Bosnien, Kuwait och Rwanda. Men det finns också andra internationella
            organisationer. Carina Hägg nämnde själva Röda korset. Andra organisationer
            är
          </note>
          <note>
            Human Society of the US, Human International, osv.
          </note>
          <note>
            Även om vi kanske inte har diskuterat detta, eftersom det är
            ett nytt debattämne, åtminstone i Sverige, i den allmänna debatten,
            så har olika organisationer uppmärksammat det. Och ÖCB har gjort
            denna rapport.
          </note>
          <note>
            Jag tycker att det är alldeles utmärkt.
          </note>
          <note>
            Men oavsett om det är fred eller krig eller annan katastrof så
            gäller vår djurskyddslag, och där står det bl.a. att djur ska
            behandlas väl och skyddas mot onödigt lidande och sjukdom. Och
            vi har i Sverige också en särskild sorts beredskap för att hantera
            fredstida katastrofer. Det är Jordbruksverket och Statens veterinärmedicinska
            anstalt som bär ansvaret för detta.
          </note>
          <note>
            Det är också där som dessa planer finns.
          </note>
          <note>
            Jag vill också nämna att vi har en väldigt känd organisation
            i Sverige som heter Blå stjärnan. Den är i stort sett rikstäckande
            och bildades 1917. Blå stjärnans syfte var då att vårda hästar
            i krig. Men efter första världskriget vidgades uppgiften till
            att gälla djurvård i krig och i fred. Blå stjärnans medlemmar
            krigsplaceras i dag som djursjukvårdare och djurvårdare inom lantbruket.
            Organisationen har ungefär
          </note>
          <note>
            5 000 medlemmar som naturligtvis på sitt sätt gör en väldigt
            stor insats för just det som Carina Hägg efterlyser.
          </note>
          <note type="speaker">
            Anf. 27 CARINA HÄGG (s):
          </note>
          <note>
            Fru talman! Jag uppskattar också väldigt mycket det arbete som
            Blå stjärnan har bedrivit under många år. Men organisationen har
            huvudsakligen varit inriktad på skydd av husdjur. Jag tror att
            det är ett viktigt område som kan vara en grund för att arbeta
            vidare. Men i dag finns det en annan medvetenhet om djurs situation,
            och det finns också ett annat intresse som är bredare. Jordbruksministern
            ska senare besvara en interpellation om djurtransporter. Detta
            tydliggör det breda engagemang som i dag finns för djur på ett
            nytt sätt i det svenska samhället. För mig handlar detta naturligtvis
            väldigt mycket om utrikespolitik.
          </note>
          <note>
            Jag ser detta som ett viktigt komplement och stöd till det freds-
            och nedrustningsarbete som man bedriver, där svenska organisationer
            och vi politiker kan bidra till att ytterligare påvisa krigs och
            konflikters skadliga effekter, inte bara på människor, som vi
            naturligtvis prioriterar, utan också på djur. Detta kan vara ett
            stöd, och man kan också fånga upp det intresse som finns.
          </note>
          <note>
            Dessa frågor hamnar inte alltid på det departement som kan ta
            hand om dem, eftersom man har upplevt att de ligger mellan de
            båda departementen. Och i mångt och mycket gör de det. Men det
            gäller att hitta samarbetsformer.
          </note>
          <note>
            Jag tror att det är viktigt att vi politiskt tydligt tar tag
            i denna fråga. Detta är en fråga som kommer att växa, och därför
            är det bra att vi är med i ett inledande skede och visar att vi
            har ett äkta engagemang och att det finns mycket att bygga vidare
            på, även om just denna fråga faktiskt inte är omhändertagen. De
            flesta frågor som politiker tar upp har ändå tagits om hand på
            ett tydligt sätt. Men man vill bygga vidare på det.
          </note>
          <note>
            Här känner jag att det finns en lucka i det arbete som vi bedriver.
            Det är viktigt att vi vidgar detta arbete från att handla om skydd
            för husdjur i konflikter och krigssituationer till att handla
            om djurriket i största allmänhet i ett bredare sammanhang och
            att vi från ministern får ett tydligt svar på vad hon kan göra
            ytterligare - om hon tänker ta upp dessa frågor vid möten med
            djurrättsorganisationer och om det finns någon möjlighet att komplettera
            detta till att omfatta den myndighet som man har sagt ska börja
            jobba med djurens välfärd år 2002.
          </note>
          <note>
            Anf. 28 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Man skiljer ibland på djurskyddet i sig och frågan
            om krig och fred. Det är möjligt att man inte borde göra det,
            men det gör vi ju. Som jag sade i mitt tidigare inlägg så är det
            klart att djurskyddet också gäller i krig, i krigsliknande tillstånd
            eller vid andra katastrofer. Men när det gäller katastrofer, krig,
            svält, översvämningar och annat har vi varit väldigt inriktade
            på människors lidande. Det har så att säga överskuggat det arbete
            som ändå pågår och som rör våra djur men som inte har varit lika
            framträdande i debatten därför att det har ansetts vara viktigare
            med skyddet, hjälpen och stödet för människorna.
          </note>
          <note>
            Detta är också en vidare fråga än så, eftersom det också handlar
            om vår relation till djuren. Vad har människan för värde visavi
            djuren? Detta har vi arbetat med på departementet och försökt
            utveckla i en liten skrift där vi beskriver att vi har kommit
            så långt att vi i dag, till skillnad från för 50 år sedan, tillmäter
            djuren ett eget värde på ett annat sätt.
          </note>
          <note>
            Vi har fört en diskussion med djurrättsorganisationer och djurskyddsorganisationer
            i hela EU om vad detta ställer för krav på människan när vi nu
            värderar djuren högre än vi gjorde för 50 år sedan. Det är inte
            så att vi likställer människans värde och djurens värde, men människan
            har ett särskilt ansvar, eftersom människan är den som kan tänka,
            ha en framförhållning och planera osv. Det ställer ett särskilt
            krav på oss människor hur vi ska förhålla oss och hur vi ska behandla
            djuren. Det gäller djur såväl i fred som i krig eller i krigsliknande
            tillstånd.
          </note>
          <note>
            Jag delar nog uppfattningen att den fråga som Carina Hägg nu
            har initierat kommer att växa i debatten.
          </note>
          <note>
            Och då är det väl bra att vi har haft denna diskussion nu, så
            får vi se var vi hamnar om ett tag. Men jag tycker att det var
            ett bra initiativ att ta upp denna något udda men ändå så viktiga
            fråga.
          </note>
          <note type="speaker">
            Anf. 29 CARINA HÄGG (s):
          </note>
          <note>
            Fru talman! Det är som statsrådet säger, att detta har varit
            en fråga som nog har betraktats som lite udda. När jag har sökt
            information och kunskap om detta har jag haft väldigt svårt att
            hitta det och hitta någon som har känt att detta är en fråga som
            man vill ta om hand på så sätt att man vill ge mig stöd och hjälp
            att forska vidare. Naturligtvis har jag haft kontakt med en del
            av de organisationer som vi vanligtvis möter när vi jobbar med
            dessa frågor. Och jag vet att det finns ett intresse där. Men
            de är också ibland lite famlande. Jag har haft kontakt med dem,
            trots att jag ibland i andra sammanhang har kritiserat dem för
            de metoder som en del personer i dessa organisationer har stött
            och för de prioriteringar som de gör. Jag tycker att det är viktigt
            att man lägger sin kraft på frågor som är av mycket stor vikt,
            och jag tycker att detta är en viktigare fråga än mycket av det
            som vi har sett aktivism kring.
          </note>
          <note>
            Det är oerhört viktigt för mig att det fungerar. Jag jämställer
            inte på något sätt människor och djur, utan för mig är det ändå
            skillnad på folk och fä. Men vi har ändå ett ansvar som vi som
            människor måste ta även för djur och natur. Dessa saker hänger
            ihop. Det som drabbar djuren drabbar också oss människor. Det
            var någonting som jag kom i kontakt med när jag på allvar började
            jobba med minfrågor och såg att det för ett litet hushåll med
            små omständigheter var en katastrof om den enda kon fick sitt
            ena ben bortsprängt och tvingades nödslaktas. Detta var en katastrof
            för hela denna familj. Vi kan se vad som hände med elefanterna
            på Sri Lanka i den inbördes konflikt som råder. Det är en djurras
            som är mycket utsatt och pressas av en regeringssida och en gerillasida,
            och i mitten står elefanterna på minfältet. En elefant drabbas
            oerhört hårt och får lida väldigt mycket när den har fått ett
            ben eller någon annan kroppsdel bortsprängd.
          </note>
          <note>
            På punkt efter punkt har jag kunnat se detta. Gorillorna är utsatta
            i centrala Afrika, osv. Men det finns ingen samlad kraft, ingen
            som fångar upp detta.
          </note>
          <note>
            Jag skulle till sist vilja fråga Margareta Winberg hur hon har
            tänkt att konkret ta tag i denna fråga.
          </note>
          <note>
            Anf. 30 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Jag har fortlöpande diskussioner med de svenska organisationerna
            men också med de organisationer som finns på EU-nivå. Jag ska
            ha ett nytt rundabordssamtal med dem i juni. Jag lovar att jag
            ska lyfta fram även denna fråga då för att se vilket engagemang
            det finns och om de är villiga att diskutera och möjligen fortsätta
            att arbeta med denna fråga.
          </note>
          <note>
            Det lovar jag.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2000/01:408 om jämställdhet med förhinder
          </note>
          <note>
            Anf. 31 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Elver Jonsson har frågat mig vilka konkreta förslag
            för att radikalt förbättra kvinnors situation i samhälle och arbetsliv
            som jag är beredd att föreslå.
          </note>
          <note>
            I interpellationen hänvisas till de stora löneskillnaderna, till
            kvinnliga företagares situation, till änkornas situation, till
            nedskärningarna i Posten, till att kvinnor diskrimineras inom
            medicinen, till diskrimineringen i högskolorna, till problemet
            med våld mot kvinnor och till ensamstående kvinnors utsatta situation.
          </note>
          <note>
            Som framgår av denna lista behandlar interpellanten en rad områden
            där vi ser en brist på jämställdhet. Regeringen har i sin skrivelse
            1999/2000:24
          </note>
          <note>
            Jämställdhetspolitiken inför 2000-talet redovisat alla samhällsområden
            ur ett jämställdhetsperspektiv. Som interpellanten själv konstaterar
            har Sverige i en internationell jämförelse nått förhållandevis
            långt gällande jämställdhet men jag kan vara enig med Elver Jonsson
            om att det trots detta återstår mycket att arbeta för.
          </note>
          <note>
            Eftersom integrering av ett köns- och jämställdhetsperspektiv
            är den arbetsmetod som regeringen använder sig av, dvs. att varje
            minister ansvarar för jämställdhetsarbetet inom sitt politikområde,
            måste jag i detta svar begränsa mig och ta fram två viktiga områden
            som regeringen prioriterat under senare tid:
          </note>
          <note>
            frågan om löneskillnader mellan kvinnor och män och regeringens
            insatser för att minska mäns våld mot kvinnor.
          </note>
          <note>
            När det gäller frågan om löneskillnader antog riksdagen i höstas
            det förslag till skärpningar och förtydliganden i jämställdhetslagen
            som regeringen lagt fram. Ändringarna som gäller från den 1 januari
            i år innehåller bl.a. regler om lönekartläggning, som innebär
            att de oklarheter som tidigare gällt har undanröjts. Vidare ska
            arbetsgivaren varje år upprätta en handlingsplan för jämställda
            löner. Målsättningen ska vara att de lönejusteringar som behövs
            ska genomföras senast inom tre år. Lagen har därmed förutsättningar
            att bli ett verkningsfullt verktyg för att aktivt kunna undanröja
            osakliga löneskillnader mellan kvinnor och män som utför arbete
            som är att betrakta som lika eller likvärdigt.
          </note>
          <note>
            Genom propositionen Kvinnofrid (1997/98:55)
          </note>
          <note>
            har en mängd åtgärder vidtagits för att motverka det könsspecifika
            våldet mot kvinnor. Lagstiftningen har förbättrats och skärpts,
            förebyggande åtgärder har vidtagits och insatser har gjorts för
            att ge utsatta kvinnor ett bättre bemötande. Initialt satsade
            regeringen 41 miljoner kronor. De vidtagna åtgärderna, som genomförs
            både inom Socialdepartementet och inom Justitiedepartementet,
            finns beskrivna i ett faktablad. Uppföljningen av kvinnofridsreformen
            finns även den beskriven i ett faktablad.
          </note>
          <note>
            För att förstärka regeringens arbete med att motverka mäns våld
            mot kvinnor inrättades våren 2000
          </note>
          <note>
            Nationellt råd för Kvinnofrid. Rådet är ett rådgivande organ
            och ett forum där regeringen utbyter erfarenheter och idéer med
            företrädare för organisationer och forskare som är engagerade
            i frågor som rör mäns våld mot kvinnor. Rådet ska även uppmärksamma
            problem som behöver åtgärdas.
          </note>
          <note>
            Jag vill sammanfatta med att säga att den jämställdhetspolitik
            som regeringen står för kommer att förbättra kvinnornas situation.
            Men för att jämställdhet ska bli verklighet på alla områden i
            samhället krävs det en vilja till förändring och en aktiv medverkan
            av både kvinnor och män. Därför satsar vi även på att försöka
            förändra mannens roll och få männen aktivt med i jämställdhetsarbetet.
            Inom Regeringskansliet pågår ett projekt om män och jämställdhet
            just för att öka kunskapen om vilka hinder som finns och vilka
            ytterligare insatser som behövs för att öka mäns deltagande i
            jämställdhetsarbetet.
          </note>
          <note>
            Jag tror dock inte på att vi på kort sikt och enbart med politiska
            satsningar kan förändra situationen radikalt - trots att jag gärna
            skulle se det hända. Jämställdhetsarbetet kräver tålamod och långsiktig
            planering.
          </note>
          <note type="speaker">
            Anf. 32 ELVER JONSSON (fp):
          </note>
          <note>
            Fru talman! Jag påstår i min interpellation att det finns en
            rad hinder i arbetet med jämställdhet mellan kvinnor och män,
            särskilt i det s.k. vardagliga jämställdhetsarbetet ute på basplanet.
            Därför har jag efterlyst vad regeringen, som har ett långtgående
            ansvar för detta arbete, tänkt göra. Jag tackar för svaret.
          </note>
          <note>
            Jag har efterlyst besked om vilka konkreta förslag för att förbättra
            kvinnors situation i samhälle och arbetsliv som jämställdhetsministern
            är beredd att lägga fram men jag får ett högst mediokert svar.
            Rubriken på interpellationen, Jämställdhet med förhinder, är en
            realitet. Jag finner föga tröst i att statsrådet
          </note>
          <note>
            - förmodligen som en ursäkt för uteblivet resultat -
          </note>
          <note>
            säger: "Jämställdhetsarbetet kräver tålamod - - -."
          </note>
          <note>
            Det är tur, fru talman, att det är kvinnorna som är den förfördelade
            parten. Vi karlar hade aldrig stått ut så länge.
          </note>
          <note>
            Nu gör jämställdhetsministern en dygd av att i regeringen minsann
            har integrerat jämställdhetsarbetet som en särskild arbetsmetod.
            Jag har varit runt och ställt frågor och interpellationer och
            även deltagit i debatter med en rad ministrar. Men de flesta räddar
            sig undan genom att säga: "Det där är inte mitt område." När nu
            också den ytterst ansvarige för det övergripande jämställdhetsarbetet
            hänvisar till andra blir jag extra bekymrad.
          </note>
          <note>
            Låt oss titta på de två områden som statsrådet begränsar sig
            till.
          </note>
          <note>
            Först gäller det löneskillnaderna. Skärpningar har företagits
            i lagstiftningen när det gäller lönekartläggning, och en och annan
            oklarhet har röjts undan. Men att undanröja orättvisa löner är
            bara en del. Av tradition tjänar ju kvinnor mindre än män. Dels
            är det ofta orättvisa och omotiverade löneskillnader. Dels arbetar
            kvinnor inom kvinnodominerade yrken, främst inom den offentliga
            sektorn.
          </note>
          <note>
            Från liberalt håll har vi otaliga gånger upprepat att det är
            angeläget att bryta det offentliga de factomonopolet, vilket skulle
            göra det möjligt för fler arbetsgivare att utföra offentligt finansierade
            tjänster inom t.ex. vården och skolan. Vi menar att det är mycket
            viktigt att kvinnor ges möjlighet att själva välja mellan flera
            arbetsgivare - dessutom i större utsträckning än som i dag är
            möjligt. Vidare handlar det om att kvinnorna tillåts att själva
            bestämma arbetsformerna. Med konkurrens mellan arbetsgivarna skulle
            lönenivåerna också för kvinnor i kvinnodominerade yrken höjas.
          </note>
          <note>
            För egen del har jag många gånger under de senaste åren påstått
            att vi också måste öppna för nya arbetsmarknader. Så har vi ju
            gjort för yrken som är mansdominerade, inte sällan med statsbidrag
            och skattelättnader. Men när det gäller att göra något liknande
            för kvinnor har det varit hinder.
          </note>
          <note>
            När Folkpartiet sagt att vi borde stimulera servicetjänsterna,
            turistnäringen och utbudet av hushållsnära tjänster har många
            socialister - förvånansvärt många kvinnor - rusat ut och sagt
            att : "pigor" ska vi inte ha. Så kan man blir sina idéers - eller
            ska vi säga fördomars? - fånge, så att nytänkandet och reformförmågan
            helt stannar av. Tala om jämställdhet med förhinder!
          </note>
          <note>
            I en morgontidning i dag kan man läsa:
          </note>
          <note>
            "Kvinnor får bara två procent av allt riskkapital som satsas
            i svenska företag. Det visar en rapport från
          </note>
          <note>
            Svenskt näringsliv - - -.
          </note>
          <note>
            Riskkapital flödar till teknikorienterade företag, som ofta startas
            av män." - Detta är beskedet.
          </note>
          <note>
            "Kvinnor driver ofta företag i tjänstesektorn och använder sig
            av en annan typ av finansiering, till exempel banklån", påpekar
            en verkställande direktör enligt samma morgontidning.
          </note>
          <note>
            Statsrådet hänvisar beträffande mäns våld mot kvinnor också till
            propositionen Kvinnofrid och till de åtgärder som där föreslagits
            och som riksdagen godkänt. Men även här gäller det för den högra
            handen att veta vad den vänstra har för sig. Kvinnovåldet har
            ju också i sin tradition och historia med flera komponenter. Inte
            minst droger - det gäller då främst alkoholbruk och -missbruk
            - är en viktig orsak. Jag beklagar att statsrådet inte nämner
            detta i sitt interpellationssvar som en viktig och svår orsak.
          </note>
          <note>
            Anf. 33 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Jämställdhet i vardagen, vad är det?
          </note>
          <note>
            Det är viktigt att definiera vad jag åtminstone trodde att vi
            var överens om och som jag därför hävdat, nämligen att det svenska
            perspektivet handlat om att se till att alla, både kvinnor och
            män, har ett eget arbete och en egen lön att försörja sig på och
            därmed har pengar i handväskan eller plånboken och således har
            sin frihet - frihet att bo ihop med någon som man tycker om eller
            frihet att bo ensam. Detta är frihet -
          </note>
          <note>
            åtminstone ur, som jag trott, hela Sveriges perspektiv.
          </note>
          <note>
            Detta är ju inte självklart i alla andra länder.
          </note>
          <note>
            Det här har vi drivit både envetet och envist, och vi kan också
            se att vi har lyckats. Vi kan nu se att det arbetslöshetsmål som
            vi satte upp 1996 har nåtts - vi nådde det i fjol. Vi kan också
            se att arbetslösheten bland kvinnor nu är lägre än arbetslösheten
            bland män. Vi får alltså inte glömma bort det basala, det som
            är grunden.
          </note>
          <note>
            Jag säger att jämställdhet kräver tålamod och jag insisterar
            på det därför att det inte bara handlar om att stifta en lag här
            i riksdagen, utan detta är något som har med våra värderingar
            att göra och som har skapat de strukturer som vi lever i - det
            gäller både i Sverige och i världen - och som säger oss att män
            är mer värda än kvinnor.
          </note>
          <note>
            Det handlar inte bara om löner, utan det handlar om allting i
            vårt samhälle. Detta går igen överallt. Jag har som kvinna känt
            av det ett otal gånger, och jag vet att alla kvinnor som väljer
            att se och inte blunda också har sett det.
          </note>
          <note>
            När det gäller mainstreaming ska varje minister vara sin egen
            jämställdhetsminister. Jag vill gärna ha besked om vem som har
            sagt att detta inte är hans eller hennes område. Sådant ska inte
            förekomma.
          </note>
          <note>
            Handlar det om sociala frågor är det socialministern eller socialförsäkringsministern
            som är ansvarig för jämställdheten. Handlar det om försvaret och
            någonting som har med jämställdhet att göra där är det försvarsministern
            som är ansvarig.
          </note>
          <note>
            Vad jag har att handskas med i regeringen är att se till att
            den övergripande jämställdhetspolitiken tilllämpas och att den
            nya metoden gender mainstreaming blir verklighet. Det tar också
            lite tid, men mainstreaming har kommit för att stanna.
          </note>
          <note>
            Sedan säger Elver Jonsson att en och annan oklarhet har undanröjts
            i den nya jämställdhetslagen. Det låter lite ynkligt, tycker jag.
            Tala om vad mer som
          </note>
          <note>
            Folkpartiet vill ha in i den nya jämställdhetslagen!
          </note>
          <note>
            Vad skulle mer kunna göras mera för att det inte bara är en och
            annan oklarhet som har undanröjts?
          </note>
          <note>
            Det var ett stort och välkommet steg som vi tog när vi skärpte
            jämställdhetslagen, det tyckte åtminstone de fackliga organisationerna.
            Arbetsgivarna var inte lika lyckliga.
          </note>
          <note>
            Sedan har vi den gamla käpphästen med offentlig sektor. Bara
            den avregleras, bryts upp, privatiseras, bara kvinnorna får bilda
            egna bolag, då blir allt frid och fröjd, säger man. Jag tror inte
            att det är så enkelt.
          </note>
          <note>
            Dessutom vet vi att de oskäliga löneskillnaderna är störst, inte
            i offentlig sektor utan i privat sektor.
          </note>
          <note>
            Som exempel kan jag nämna handelns område som ju verkligen är
            privat. Där konkurrerar man hemskt mycket med varandra. Då borde
            det också vara en sektor där kvinnornas löner stiger, men inte.
          </note>
          <note>
            De handelsanställda tjänar väldigt dåligt.
          </note>
          <note>
            Sedan återkommer Elver Jonsson till de hushållsnära tjänsterna.
            Jag har ingenting emot att kvinnor arbetar med att städa i andra
            människors hem. Men så länge det finns äldreomsorg att åtgärda,
            så länge det finns barnomsorg som behöver utvecklas, så länge
            det finns köer inom sjukvården tycker jag faktiskt att det är
            viktigare att vi lägger våra skattepengar på de sjuka, på de gamla
            och på barnen än att en sådan som jag, t.ex., skulle få subventionerad
            städning. Men det handlar om prioritering, och regeringen har
            gjort sin prioritering. Folkpartiet gör en annan.
          </note>
          <note type="speaker">
            Anf. 34 ELVER JONSSON (fp):
          </note>
          <note>
            Fru talman! Statsrådet ställde frågan vem som hade sagt att hon
            inte är ansvarig. Jag har läst det senast i interpellationssvaret.
          </note>
          <note>
            Under 1970- och 80-talen gjordes stora framsteg på jämställdhetens
            område. Liberala krafter - jag påminde om det i min interpellation
            - drev fram det mot socialdemokraternas vilja. Men vi har ju blivit
            överens på senare tid. Det kopplades också till en tydlig socialpolitisk
            ambition. Symtomatiskt var t.ex.
          </note>
          <note>
            att när Systembolagets grind drogs ned på lördagar skedde det
            med ett kvinnligt statsråd som propositionsskrivare. Men det var
            en man från samma departement, men föga social i den här frågan,
            som öppnade upp grindarna.
          </note>
          <note>
            Jag återkommer till jämställdhetsministerns alibi, att varje
            minister nu ska ha ansvar för sitt eget område. Men när det gäller
            att minska våldet mot kvinnor ställer jag frågan till statsrådet:
            Fanns det inga kvinnor i regeringen som engagerade sig för att
            kvinnofriden några hundra år efter Birger Jarl skulle få ett innehåll
            värt namnet?
          </note>
          <note>
            Fru talman! Såvitt jag förstår är jordbruksministern inte särskilt
            glad åt att jag nämner de hushållsnära tjänsterna. Jag har mött
            betydligt skapare motstånd i Margareta Winbergs ordval tidigare.
            Jag upplever att det är något mjukare nu. Jag inser ju att jag
            inte är något gott kronvittne, men jag vill citera vad som rör
            sig i regeringen närstående kretsar.
          </note>
          <note>
            I en nyutkommen bok av HSB-ordföranden Gun-
          </note>
          <note>
            Britt Mårtensson skriver hon: "Det är angeläget att de som har
            bistånd för att få hemtjänst utförd får möjlighet att själva välja
            vem som ska utföra tjänsterna. Det behövs större möjligheter att
            konkurrera om service som naturligt hör till verksamheten. I dag
            är det prisskillnad mellan den biståndsberättigade verksamheten
            och den som ligger utanför denna mycket stor. I
          </note>
          <note>
            genomsnitt betalar vi omkring 10 % av de totala kostnaderna för
            verksamhet som har kommunens bistånd medan tillval betalas till
            fullt pris och belastat med omkring 65 % i skatt."
          </note>
          <note>
            Och författaren fortsätter: "Även barnhushåll och andra har stora
            behov av tjänster att få utförda i hemmet. Det är en orimlig skillnad
            mellan de av samhället definierade behoven och de av de enskilda
            önskade tjänsterna."
          </note>
          <note>
            Och så slår författaren fast: "Det är bara de som har mycket
            goda inkomster eller de som har ett mycket rymligt samvete som
            kan efterfråga hushållsnära tjänster på den öppna marknaden. Det
            finns goda argument för att låta fler få möjlighet att ta del
            av dessa tjänster. En reform som innebär att hushållen kan vinna
            tid och spara på det som för många är den största bristvaran,
            tillgång till tid för umgänge, avkoppling och vila. Det skulle
            dessutom komma åt svartarbetet."
          </note>
          <note>
            Det är, fru statsråd, inga dåliga grejer. Det låter som ljuv
            musik åtminstone för lyssnare med ett liberalt sinnelag, men också
            därför att författaren är en kvinna med tung position i samhället
            och med stor erfarenhet från det politiska livet. Det är ett exempel
            på hur socialdemokrater, när de lyfter blicken från de egna partipamfletterna,
            ser en verklighet som växer fram och som behöver insatser som
            gör att vi främjar både jämställdhet och det som människorna själva
            önskar.
          </note>
          <note>
            Anf. 35 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Jag noterade att Elver Jonsson inte svarade på min
            fråga eller kommenterade mitt påstående. Jag sade att det är viktigare
            att satsa våra skattepengar på de gamla, på de sjuka och på barnen
            än att de med relativt höga och mycket höga inkomster ska få en
            skattesubventionering. Då vänder jag mig inte emot städningen.
            Den som vill ska naturligtvis kunna få städat i sitt hem eller
            få fönstren putsade, och det görs ju redan i dag.
          </note>
          <note>
            Städbranschen har vuxit så mycket - och det är väl bra - att
            den har svårt att få tag i arbetskraft nu när det erbjuds andra
            typer av jobb. Det säger kanske också någonting om attraktionskraften
            i dessa jobb, men det ska jag inte ha några åsikter om. Är det
            så att någon vill ha städat hemma hos sig, ska man få det gjort,
            men jag tycker att man kan betala för det. Våra gemensamma pengar
            ska i första hand gå till det som vi tycker är viktigare, nämligen
            till de sjuka, de gamla och barnen.
          </note>
          <note>
            Jag har inte läst Gun-Britt Mårtenssons bok. Den är säkert bra
            och välskriven. Men jag kan inte låta bli att notera att hon är
            ordförande i HSB, och uppriktigt sagt har väl HSB ett eget intresse
            av att driva fram denna typ av tjänster.
          </note>
          <note>
            Senast i interpellationssvaret hade Elver Jonsson läst att statsrådet
            inte hade ansvaret. Det stämmer ju. I
          </note>
          <note>
            enlighet med mainstreaming-principen ska jag inte ansvara för
            jämställdheten när det gäller posten och änkepensionerna. Hade
            jag fått en fråga om kvinnorna i jordbruket, då hade det varit
            mitt bord. Då hade jag svarat på den frågan. Men posten ligger
            under
          </note>
          <note>
            Björn Rosengren, och rimligen ska han kunna svara för de kvinnor
            som sysslar med kassatjänst och som blir utan arbete. Det är hans
            uppgift helt i enlighet med den metod som jag trodde att socialdemokraterna
            och Folkpartiet var fullständigt överens om.
          </note>
          <note>
            Nu gäller det bara att tillämpa det från ministrarnas sida, och
            det gäller också att ledamöterna ställer de rätta frågorna för
            att man därmed ska kunna implementera ett jämställdhetsperspektiv
            inom posten, i änkepensionsfrågan osv. Där ligger det alltså ett
            ansvar på oss båda, och jag hoppas att vi kan ta det ansvaret.
          </note>
          <note>
            Angående kvinnovåldet förstod jag inte riktigt den släng som
            Elver Jonsson gav mig. Här arbetar vi oerhört hårt. Jag kritiseras
            för att jag inte nämnde droger och alkohol, och det är klart att
            jag kunde ha gjort det. Men kom ihåg att det finns kvinnovåld
            i alla samhällsgrupper. Det är inte specifikt så att kvinnovåld
            inträffar - nu talar jag om våld i hemmet - under berusning. Det
            kan lika gärna förekomma i nyktert tillstånd. Så den där kopplingen
            kanske inte är alldeles självklar.
          </note>
          <note>
            Men återigen, svara på min fråga: Vilket är viktigast - äldreomsorg,
            barnomsorg och sjukvård eller att välbetalda människor ska få
            lite billigare städhjälp?
          </note>
          <note type="speaker">
            Anf. 36 ELVER JONSSON (fp):
          </note>
          <note>
            Fru talman! Jag tycker att statsrådet undervärderar drogernas
            och framför allt alkoholens roll när det gäller våldsfrågor. Studerar
            man 60-talets spritstrejk ser man vilket oerhört samband detta
            har. Sedan finns det självfallet människor som i nyktert tillstånd
            kan göra dumheter, men det draget förstärks i onyktert tillstånd.
            Jag tror att vi ändå ska ha med oss denna realitet. Man behöver
            inte vara moralist för att komma till det resultatet.
          </note>
          <note>
            Sedan säger Margareta Winberg att hon inte får svar på vad jag
            prioriterar. Skillnaden mellan ett socialistiskt synsätt och ett
            liberalt är ju att ni spelar ut den ena gruppen mot den andra.
            Vi tycker att det är väldigt angeläget med vårdsidan och en rad
            insatser där, men vi säger också att det är viktigt med skilda
            arbetsgivare som gör att kvinnolönerna kommer upp.
          </note>
          <note>
            Ett bekymmer, som gör att vi inte har så mycket vårdpersonal
            som vi skulle önska, är att vi har en lönesättning som inte lockar
            män. Männen har vant sig vid betydligt högre lönesättning. I den
            prioriteringen, måste jag ändå påstå, har regeringen valt männen
            i första rummet genom att med skattelindringar och med olika former
            av stöd hjälpa fram männen. Och det är bra. Men begränsa det inte
            till bara männen!
          </note>
          <note>
            Sedan tycker Margareta Winberg att det är viktigt att folk kan
            städa och att de som så önskar självklart ska få göra det. Det
            var ju en nådefull tillåtelse. Men det intressanta är att regeringen
            inte har gjort en generös öppning för de nya arbetsmarknader som
            kvinnor vill gå in på. Jag tror att det är oerhört viktigt att
            vi nu kommer ifrån den svarta arbetsmarknaden, att vi får den
            vit. Som fru Mårtensson säger är det bara de riktigt förmögna
            som klarar av att köpa dessa tjänster i dag, eller de som har
            så runt samvete att de tillåter sig att köpa svarta tjänster.
            Det är att beklaga.
          </note>
          <note>
            Anf. 37 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Den här sista formuleringen brukar alltid komma:
            att det bara är de riktigt rika som har råd. Ja, men hur mycket
            ska vi då subventionera för att den ensamstående, lågavlönade
            mamman också ska kunna få sitt hus eller hem städat till en kostnad
            på en sådan nivå att hon kan betala? Jag tror knappast att ens
            Folkpartiet har råd att ge den stora subvention som det skulle
            kräva. Det kommer fortfarande att vara de med höga inkomster som
            får denna subvention.
          </note>
          <note>
            Det är då jag säger: I stället får de betala vad det kostar.
            Vi vill satsa på dem som verkligen behöver de här skattepengarna.
            Ta t.ex. alla de kvinnor som nu har fått en andra chans i livet
            genom Kunskapslyftet.
          </note>
          <note>
            Det är en majoritet kvinnor. Vad läser jag i Folkpartiets motion?
            Jo, det ska ni dra ned på. Det drabbar en stor grupp som är lågutbildad,
            som för att kunna anta den utmaning som framtiden ändå innebär
            måste utbilda sig.
          </note>
          <note>
            Det finns en massa olika förslag till besparingar som ni har
            lagt fram i ert alternativ. Det gör att skillnaderna blir tydliga
            mellan oss och det som Elver
          </note>
          <note>
            Jonsson kallar ett liberalt samhälle. Jag skulle vilja säga ett
            nyliberalt samhälle, för det är precis vad det är. Den gamla socialliberalismen
            finns ju snart inte längre någonstans. Det är väldigt tråkigt.
          </note>
          <note>
            Slutligen: Jag undervärderar inte alkoholen - absolut inte! Jag
            menar att tobak och alkohol är de faktorer som är allra värst
            för folkhälsan. Däremot säger oss de analyser och den forskning
            som vi nu har om våldet mot kvinnor att de kanske inte spelar
            huvudrollen i den frågan.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2000/01:457 om djurtransporter
          </note>
          <note>
            Anf. 38 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Agneta Brendt har frågat mig om jag som jordbruksminister
            kommer att verka för en ny syn på djurtransporter bland EU:s medlemsstater,
            om jag avser att verka för att EU ska besluta om större restriktioner
            och strängare regler för djurtransporterna samt hur jag som jordbruksminister
            verkar för att EU
          </note>
          <note>
            ska få en jordbrukspolitik som är djuretisk och som begränsar
            de långa och onödiga djurtransporterna.
          </note>
          <note>
            Mitt svar är att jag redan nu verkar för en ny syn på djurtransporter
            bland EU:s medlemsstater. Jag har självklart ambitionen, inte
            minst mot bakgrund av mul- och klövsjukan, att minska onödiga
            och långa djurtransporter inom EU.
          </note>
          <note>
            Djurtransporter är ofta förknippade med problem från djurskyddssynpunkt.
            Vid det första ministerrådet under svenskt ordförandeskap i januari
            presenterade kommissionen en rapport om djurtransporter, och därefter
            höll ministrarna en särskild diskussion i ämnet. Kommissionen
            har glädjande nog nyligen lagt fram ett förslag om att förbättra
            djurtransportfordonen. Sverige som ordförandeland har påbörjat
            bearbetningen av förslaget. Sverige har därefter utarbetat en
            rådsresolution som behandlades på en rådsarbetsgrupp den 27 april
            2001, med avsikten att den ska behandlas på ministerrådet i juni.
            Förhoppningsvis ska medlemsstaterna då kunna enas om att bl.a.
            uppmana kommissionen att lägga fram ytterligare förslag om förbättringar
            vad gäller djurtransporter.
          </note>
          <note>
            De europeiska jordbruksministrarna är överens om att det när
            mul- och klövsjukekrisen är över ska göras en utvärdering av bl.a.
            transportmönster och deras påverkan på smittspridningen. Jag har
            för svensk del tillsatt en utredning om onödiga respektive långa
            djurtransporter samt slakt av djur nära uppfödningsplatsen. Detta
            kommer att ge ett bra underlag för att arbeta vidare med frågan.
          </note>
          <note>
            Vidare har jag under det svenska ordförandeskapet tagit initiativ
            till en rad åtgärder för att väcka debatt och föra diskussionen
            framåt i syfte att förstärka djurskyddet och fokusera djuretiska
            frågor. Som rådsordförande har jag tagit initiativ till att det
            vid ministerrådet i maj kommer att hållas en öppen debatt om etiska
            aspekter på djurhållning. För att få i gång diskussionen om etik
            i djurhållningen har jag även hållit ett rundabordssamtal med
            europeiska djurskyddsorganisationer och kommer att hålla ytterligare
            ett sådant samtal i slutet av det svenska ordförandeskapet. Jag
            kommer också att ha en debatt om djuretik i EU-parlamentet i början
            av juni.
          </note>
          <note>
            Konferensen Food Chain 2001 om säker, uthållig och etisk matproduktion
            behandlade hållandet av husdjur. Detta är också huvudtemat för
            konferensen
          </note>
          <note>
            Ethics and Animal Welfare 2001, som ska hållas i
          </note>
          <note>
            Stockholm den 29-30 maj. Hästkonferensen Equus
          </note>
          <note>
            2001 kommer självfallet att även hantera djurskyddsproblem inom
            hästnäringen.
          </note>
          <note>
            Med dessa åtgärder har jag riktat fokus mot frågor om uthållig
            och etisk djurhållning i en omfattning som aldrig tidigare förekommit
            inom EU, och inte heller i Sverige. Jag är övertygad om att mycket
            gott ska komma ut av detta för såväl människornas som djurens
            hälsa och välfärd.
          </note>
          <note type="speaker">
            Anf. 39 AGNETA BRENDT (s):
          </note>
          <note>
            Fru talman! Jag vill börja med att tacka jordbruksministern för
            svaret. Jag är väl medveten om att frågan om djurtransporter och
            djurhållning har diskuterats vid ett flertal tillfällen här i
            kammaren, senast i dagens debatt. Jag tyckte dock, eftersom Sverige
            nu är ordförande i EU, att det vore intressant att få veta vilka
            initiativ som har tagits från svensk sida under våren för att
            förbättra djurens situation, både i
          </note>
          <note>
            Sverige och inom EU.
          </note>
          <note>
            För mig är det en central fråga att djurtransporter kors och
            tvärs inom Sverige och EU ska minimeras i så hög grad som möjligt.
            I likhet med vad jordbruksministern har sagt anser jag att målsättningen
            bör vara att djuren slaktas så nära uppfödningsplatsen som möjligt.
            Att helt undvika dessa transporter är väl omöjligt, men när de
            sker är det viktigt att det är under så goda förhållanden som
            möjligt.
          </note>
          <note>
            De bilder vi såg i massmedierna förra hösten var i de flesta
            fall hämtade från transporter som skedde ute i Europa. Den utredning
            som Jordbruksverket har presenterat visar också att djurtransporterna
            inom
          </note>
          <note>
            Sverige fungerar väl och att det är ytterst få grava anmärkningar
            här. Men synen på djur och hur vi människor hanterar djur är inte
            samstämmig i Sverige och i länderna ute i Europa. Djurtransporter
            och djurhållning över huvud taget är därför frågor som bör diskuteras
            gemensamt inom EU.
          </note>
          <note>
            Jordbruksministern nämner i sitt svar att kommissionen har presenterat
            en rapport tidigare i år som visar att det är många länder som
            inte följer de transportdirektiv som har funnits sedan 1995. Jag
            förväntar mig att det kommer att leda till åtgärder både från
            kommissionens sida och från ordförandelandet Sveriges sida.
          </note>
          <note>
            Jag skulle gärna vilja vet lite mer om de initiativ som ministern
            nämnde att hon tagit för att kartlägga bl.a. djurtransporterna
            och hur hon med den kunskapen kan verka för att minska djurtransporterna
            inom
          </note>
          <note>
            EU.
          </note>
          <note>
            Anf. 40 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Får jag börja med att säga att djurskydd och därmed
            sammanhängande frågor inför vår ordförandeperiod var en av några
            prioriterade frågor av det skälet att väldigt många människor
            anser att det är mycket viktigt. Det har jag sett genom de reaktioner
            som människor har visat mig. Jag har t.ex. fått över 100 000 brev,
            e-mails och andra uttryck bara under det senaste dryga halvåret.
            Det är reaktioner som jag har vidarebefordrat till kommissionen
            i Bryssel, eftersom det är kommissionen som har initiativrätt
            och det är kommissionen som lägger fram förslag.
          </note>
          <note>
            När vi diskuterade den här frågan i maj i fjol, och det var mitt
            initiativ, gav 13 länder oss stöd i frågan.
          </note>
          <note>
            Men det är klart att det blir ett stöd i vid bemärkelse.
          </note>
          <note>
            Det är alltid mycket svårare när man kommer in på detaljer, när
            det blir mer konkret: Nu ska vi göra så eller så, t.ex. stödja
            ett sådant förslag som Sverige har lagt fram, att vi ska ta bort
            transportstödet till tredje land.
          </note>
          <note>
            Det är inte alldeles självklart för alla länder att ställa upp
            på det, eftersom så många länder till stor del bygger sin ekonomi
            på och lever på jordbruk och på att föda upp djur och sedan transportera
            dem till t.ex. tredje land för slakt.
          </note>
          <note>
            Från svensk utgångspunkt tycker vi att man mycket väl kan slakta
            nära uppfödningsplatsen och sedan transportera köttet antingen
            inom EU eller till länder utanför EU. Men det är inte alla som
            tycker så.
          </note>
          <note>
            I fjol fick vi alltså ett stort stöd i generella termer.
          </note>
          <note>
            Kommissionens rapport kom vid årsskiftet och diskuterades i januari.
            Då efterlyste väldigt många ministrar förslag till förändringar.
            Det som är intressant här är att jag kan se en så klar skillnad
            i attityder från olika länder nu jämfört med 1995, när jag som
            jordbruksminister tog upp frågan förra gången. Då fanns det inget
            stort intresse i den här frågan.
          </note>
          <note>
            Det har hänt något mycket stort under den här tiden. Och jag
            är övertygad om att det är människornas vrede som har gjort att
            regeringarna i olika länder har ändrat sig. Det är ju rimligt
            att det blir så, eftersom regeringarna tillsatts på folkets förtroende,
            och vill människor någonting ska också regeringarna utföra det,
            om det finns majoritet för det hos folket naturligtvis.
          </note>
          <note>
            Den rapport som kommit kommer vi att ta upp i juni, som jag sade.
          </note>
          <note>
            Jag kan också berätta att jag i går var på ett stort djurskyddsmöte
            i Italien, där den italienske ministern driver de här frågorna
            mycket hårt. Det tycker jag är väldigt bra. Tyskland har fått
            en ny minister som också prioriterar dessa frågor väldigt starkt,
            så jag ser att stödet för en så att säga svensk linje växer. Det
            är min uppfattning att vi även sedan vår ordförandeperiod är över
            kommer att fortsätta att sätta detta högt på den politiska dagordningen
            inom den framtida jordbrukspolitiken.
          </note>
          <note type="speaker">
            Anf. 41 AGNETA BRENDT (s):
          </note>
          <note>
            Fru talman! Nu har jag nästan fått svar på den andra fråga som
            jag tänkte ställa till jordbruksministern. Jag tycker att det
            är ett stort problem att vi har så olika syn på djurhållningen.
            Det är därför väldigt positivt att ministern har vidtagit de här
            åtgärderna för att väcka debatt.
          </note>
          <note>
            I Sverige slaktar vi nära uppfödningsplatsen, medan det i många
            av Europas länder mer har blivit en del av kulturen att man har
            djurmarknader där man träffas, trivs och umgås, och djuren är
            något sekundärt. Djur köps och säljs och hinner alltså köpas och
            säljas ett antal gånger innan de går till slakt. Det leder ofelbart
            till att de också transporteras väldigt mycket innan de slaktas.
          </note>
          <note>
            Min fråga till ministern är: Borde det inte hellre utgå bidrag
            vid export av slaktade djur än vid export av livdjur?
          </note>
          <note>
            Jag hade också tänkt fråga vilket stöd ministern anser att hon
            har för sin politik. Men där har jag fått besked att det finns
            från en hel del håll.
          </note>
          <note>
            Jag kan i stället fortsätta med att ställa en annan fråga som
            jag också funderat på. Inför den här debatten har jag diskuterat
            en del med en av veterinärerna hemma i min kommun. Han har arbetat
            en hel del både inom och utom EU. Han berättade bl.a. för mig
            att vissa ingrepp som veterinärer i Sverige aldrig gör utan bedövning
            sker utan bedövning i många länder.
          </note>
          <note>
            Tror ministern att det skulle vara möjligt att i grunden förändra
            åtminstone EU:s jordbrukspolitik så att den blir mer djuretisk,
            så att man tar större hänsyn till djuren och den smärta som djur
            kan känna?
          </note>
          <note>
            Anf. 42 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! På den sista frågan kan jag svara att vi 1998 fick
            ett grunddirektiv om lantbrukets djur.
          </note>
          <note>
            Det vi nu väntar på är att detta direktiv ska förfinas så att
            man går in på olika slags djur. Där ingår också hur man ska utföra
            olika typer av ingrepp. Det ska naturligtvis också vara samordnat.
            Har vi en gemensam jordbrukspolitik kräver vi också att vi ska
            ha en mer eller mindre gemensam djurskyddspolitik.
          </note>
          <note>
            Vi kommer också förhoppningsvis under våren att få en gemensam
            livsmedelslagstiftning. Den kanske inte primärt har med hur vi
            sköter djuren att göra, men är på sitt vis avhängig hur djuren
            sköts, därför att om djur transporteras väldigt långa sträckor
            blir enligt alla tillgängliga analyser vi har köttet sämre på
            grund av att djuret blir stressat innan det slaktas.
          </note>
          <note>
            Därmed kommer jag in på det jag också tänkte säga, att Gudrun
            Lindvall från den här kammaren har fått i uppdrag att utreda långa
            eller onödiga djurtransporter. Det är ett stort uppdrag. Det handlar
            inte bara om Sverige. Eftersom politiken är gemensam handlar det
            om hela EU. Hon har det här året på sig, så det är ett ganska
            tufft uppdrag. Men jag ser mycket fram emot resultatet, därför
            att där kommer vi att hitta de incitament för transporter som
            uppenbarligen finns, eftersom djur transporteras kors och tvärs
            inom länder och över landgränser. Jag har bett om ett förslag
            på vilka incitament det skulle kunna finnas för att undvika detta,
            för att transportera djuren till en slaktplats så nära uppfödningsplatsen
            som möjligt.
          </note>
          <note>
            Till detta kan jag också lägga att Livsmedelsverket nu utreder
            de mobila slakteriernas möjligheter och vilka förändringar som
            behövs. Där är det kanske mer de svenska nationella bestämmelserna
            som behöver ses över än EU:s olika direktiv.
          </note>
          <note>
            Återigen, att avskaffa exportsubventionerna för levande djur
            vore en välgärning, men jag tror att det är ganska besvärligt
            att genomföra detta på kort tid, eftersom den exporten spelar
            så stor roll i vissa länders nationella ekonomi.
          </note>
          <note>
            Avslutningsvis vill jag också säga att vi har tagit fram ett
            djuretiskt program där de olika delarna, människans förhållande
            till djuren och de olika djuren, t.o.m. cirkusdjur, ormar och
            andra s.k. sällskapsdjur, beskrivs och där det finns en hållning
            till de frågor som rör detta område.
          </note>
          <note type="speaker">
            pAnf. 43 AGNETA BRENDT (s):
          </note>
          <note>
            Fru talman! Då ska jag be att få tacka för svaret i dag.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2000/01:386 om föreningsfriheten
          </note>
          <note type="speaker">
            Anf. 44 Statsrådet MONA SAHLIN (s):
          </note>
          <note>
            Fru talman! Lars Hjertén har frågat näringsminister Björn Rosengren
            vilka åtgärder ministern avser att vidta för att individens valfrihet
            inte ska inskränkas genom att arbetsgivar- och arbetstagarorganisationer
            sinsemellan delar upp arbetsmarknaden och för att individen inte
            ska bli negativt särbehandlad genom överenskommelser som i praktiken
            bestämmer i vilka organisationer människor ska ha sitt medlemskap.
          </note>
          <note>
            Lars Hjertén har också frågat om ministern avser att lägga fram
            förslag till riksdagen där arbetstagar- och arbetsgivarorganisationer
            inte tillåts sluta avtal på befattning så att människor som valt
            medlemskap i annan organisation eller önskar företräda sig själva
            omfattas av ett avtal som för individen främmande organisationer
            slutit. Slutligen har Lars Hjertén frågat om ministern avser att
            lägga fram förslag till riksdagen om att den negativa föreningsrätten
            även ska gälla inom arbetsmarknaden. Ansvaret inom regeringen
            är så fördelat att det är jag som ska svara på interpellationen.
          </note>
          <note>
            Till att börja med instämmer jag bara delvis med den beskrivning
            av arbetsmarknaden som Lars
          </note>
          <note>
            Hjertén gör. Det finns i dag en uppdelning på arbetsmarknaden
            mellan arbetare och tjänstemän och mellan olika avtalsområden
            som leder till att det inom olika branscher oftast är vissa etablerade
            arbetsorganisationer på området som är kollektivavtalsbärande.
          </note>
          <note>
            Men även om en fördelning på arbetsmarknaden förekommer är det
            viktigt att framhålla att den enskildes föreningsrätt är skyddad
            enligt svensk rätt, oavsett vilken organisation han eller hon
            valt att ansluta sig till. Det står alla organisationer fritt
            att konkurrera med etablerade organisationer på en arbetsplats,
            vilket är grundläggande för att kunna tillvarata den positiva
            föreningsrätten, dvs. rätten att fritt ansluta sig till en organisation.
          </note>
          <note>
            Hur arbetsgivare och arbetstagare väljer att organisera sig på
            arbetsmarknaden eller hur indelningen av avtalsområden ska ske
            är en fråga som jag inte anser lämpar sig för statliga åtgärder,
            framför allt för att en statlig styrning i sig sannolikt skulle
            innebära att föreningsfriheten inskränks. Med hänsyn till att
            det står olika arbetsgivar- och arbetstagarorganisationer fritt
            att konkurrera med varandra anser jag därför att några åtgärder
            inte bör tas i denna del.
          </note>
          <note>
            För en enskild arbetstagare som vill företräda sig själv sätter
            gällande rätt inte något hinder. Huvudregeln är att avtalsfrihet
            råder mellan en kollektivavtalsbunden arbetsgivare och en utanförstående
            arbetstagare och att kollektivavtal bara ger ett anställningsavtal
            innehåll för utanförstående arbetstagare som inte avtalat något
            annat med sin arbetsgivare.
          </note>
          <note>
            Det kan förekomma att en arbetsgivare slutit kollektivavtal med
            den innebörden att arbetsgivaren skall tillämpa vissa villkor
            på en viss yrkeskategori. Om en arbetsgivare i dessa fall skulle
            tillämpa sämre villkor på arbetstagare som inte är medlemmar av
            den avtalsslutande fackföreningen kan arbetsgivaren göra sig skyldig
            till kollektivavtalsbrott. Däremot står det normalt arbetsgivaren
            fritt att avtala med utomstående arbetstagare om villkor som är
            bättre än de som följer av kollektivavtalet. Jag bedömer inte
            att denna ordning utgör något större hot mot den negativa föreningsfriheten,
            dvs. rätten att stå utanför en organisation.
          </note>
          <note>
            Beträffande den negativa föreningsrätten kan jag nämna att Europakonventionen
            om mänskliga rättigheter uttryckligen skyddar den positiva föreningsrätten,
            men det följer även av Europadomstolens praxis att ett kärnområde
            av den negativa föreningsrätten är skyddat. Europakonventionen
            gäller som lag i Sverige och gäller alltså också på den svenska
            arbetsmarknaden. Jag bedömer inte att det för närvarande finns
            anledning att vidta ytterligare åtgärder.
          </note>
          <note type="speaker">
            Anf. 45 LARS HJERTÉN (m):
          </note>
          <note>
            Fru talman! Jag vill också tacka för svaret på min fråga.
          </note>
          <note>
            Min fråga bygger på en lång erfarenhet av arbetslivet. Den största
            delen av tiden har jag varit anställd, och jag har varit arbetsgivare
            i ungefär tio år.
          </note>
          <note>
            Förhållandena på arbetsmarknaden berör nästan alla medborgare.
            Det är i högsta grad en fråga som ska diskuteras i riksdagen.
            Riksdagskommittén har nyligen önskat att vi ska ha kammardebatter
            i olika frågor som är aktuella för folket i Sverige. Det här är
            en typisk sådan fråga, tycker jag. Då är det viktigt att vi inte
            bara diskuterar när vi ska fatta beslut - då har man redan bestämt
            sig för vad man ska tycka i en debatt - utan man ska ha en mera
            öppen debatt, som är fallet i en interpellationsdebatt. Det är
            bakgrunden till att jag har väckt interpellationen.
          </note>
          <note>
            Det har hänt en hel del i vårt samhälle under de senaste decennierna.
            Det är ganska länge sedan som kollektivanslutningen av medlemmar
            i en fackförening till det socialdemokratiska partiet upphörde.
          </note>
          <note>
            Socialdemokraterna förlorade hundratusentals medlemmar i sammanhanget.
            Å andra sidan fick partiet medlemmar som själva valt att tillhöra
            partiet - vilket är en stor fördel.
          </note>
          <note>
            För drygt ett år sedan fick Svenska kyrkan nya relationer till
            staten. För att bli medlem i kyrkan krävs i dag en aktiv handling.
            Kyrkan har inte längre hand om folkbokföringen. Man har egentligen
            bara kvar det officiella ansvaret för begravningsväsendet. Ett
            viktigt skäl till det var att kommunerna sade nej när de blev
            erbjudna att ta över. Detta gör att kyrkan måste vara mycket öppen
            när det gäller folk med andra religioner eller människor som står
            helt utanför olika samfund. Alla församlingar som har hand om
            begravningsväsendet måste erbjuda begravningslokaler som helt
            saknar religiösa symboler. Detta är en symbolfråga även när det
            gäller andra områden.
          </note>
          <note>
            Det enda område som skiljer sig från övriga är arbetsmarknaden,
            där fackliga organisationer, både arbetstagare och arbetsgivare,
            ändå tillåts dela upp marknaden utan att tillräckliga hänsyn tas
            till individens rättigheter. En sådan konkurrensbegränsning accepteras
            inte inom något annat samhällsområde.
          </note>
          <note>
            Statsrådet sade också i sitt svar att det förekommer en uppdelning
            eller fördelning på arbetsmarknaden, men att det inte är så farligt
            eftersom den enskildes rätt är skyddad oavsett vilken organisation
            hon eller han har valt att ansluta sig till. Jag menar att den
            uppdelningen är till men för individens möjligheter att utnyttja
            vad som borde följa en stark föreningsrätt som ska skydda individen.
          </note>
          <note>
            En invändning mot statsrådets svar har jag i det som talar om
            individens möjligheter till eget avgörande, nämligen att "kollektivavtal
            bara ger ett anställningsavtal innehåll för utanförstående arbetstagare
            som inte avtalat något annat med sin arbetsgivare".
          </note>
          <note>
            Detta innebär att ett avtal som den enskilde inte har givit fullmakt
            till eller bett om ändå kommer till användning för den här personen.
            Något liknande finns inte på något annat område som jag känner
            till. Samma sak kan sägas om vad statsrådet senare nämnde i sitt
            svar, nämligen att "det kan förekomma att en arbetsgivare slutit
            kollektivavtal med den innebörden att arbetsgivaren skall tillämpa
            vissa villkor på en viss yrkeskategori". Vad som sades här var
            att statsrådet medgav att det fria valet inte existerar, utan
            en enskild arbetstagare kan, utan att själv påverka saken, bli
            föremål för avtal mellan en utomstående part som han själv inte
            har gett något uppdrag eller fullmakt till. Inte heller det här
            förekommer, tror jag, på något annat område än på arbetsmarknaden
            i vårt land.
          </note>
          <note>
            Min fråga återstår: Tycker statsrådet fortfarande att det är
            valfrihet för individen om man delar upp arbetsmarknaden och genom
            överenskommelser i praktiken bestämmer i vilka organisationer
            människor ska ha sitt medlemskap för att inte bli negativt särbehandlade?
          </note>
          <note type="speaker">
            Anf. 46 LARS ELINDERSON (m):
          </note>
          <note>
            Fru talman! Både Lars Hjertén och jag kommer från en valkrets
            med många små företag. Av någon anledning brukar den här typen
            av frågor dyka upp med jämna mellanrum, ofta i anslutning till
            just avtalsrörelserna och diskussionerna om löner och andra arbetsvillkor
            under den kommande perioden. Därutöver dyker frågorna upp i anslutning
            till aktuella fall, t.ex. när företag ställs i blockad på grund
            av liknande situationer.
          </note>
          <note>
            Statsrådet valde i sitt svar att kommentera enbart en situation,
            nämligen där arbetstagare omfattas av avtal mellan arbetsgivaren
            och den fackliga organisation som, får man förmoda, övriga anställda
            eller del av de anställda tillhör. Jag uppfattar svaret positivt
            såtillvida att den enskilde enligt statsrådet i en sådan situation
            har rätt att teckna ett enskilt avtal med sin arbetsgivare, bara
            avtalet inte är sämre än det som gäller för övriga anställda.
            Sedan är det en annan fråga om det fungerar så i praktiken. Tvärtom
            är det ofta så att arbetsgivaren och den avtalsbärande organisationen
            tillsammans förhindrar indirekt, eller direkt, att sådana individuella
            avtal kommer till stånd.
          </note>
          <note>
            Lars Hjertén var inne på den de facto-uppdelning av arbetsmarknaden
            som riskerar att följa med detta.
          </note>
          <note>
            Det statsrådet inte alls kommenterade i sitt svar är den situation
            som uppstår om ingen av de anställda har valt att vara medlem
            i facket. I den situationen blir det allt vanligare med nystartade
            mindre företag med kanske unga människor i samma generation som
            arbetar tillsammans.
          </note>
          <note>
            I det läget gäller det att arbetsgivare respektive avtalsbärande
            fackorganisation har rätt att teckna avtal för de anställdas räkning,
            även om ingen av de anställda är medlem i organisationen i fråga.
            Inte sällan ser t.o.m. facket detta som en skyldighet. De arbetsgivare
            som inte ställer upp för detta vet att de enligt nuvarande lagstiftning
            riskerar att bli utsatta för en blockad.
          </note>
          <note>
            Det finns under senare år flera exempel på att företag utsatts
            för detta. Det finns dessutom mångfaldigt fler exempel på företag
            som valt att teckna avtal trots att arbetsgivaren och arbetstagarna
            i grunden varit överens om att det inte varit nödvändigt.
          </note>
          <note>
            Därutöver gäller, fru talman, att de anställda även om ingen
            av dem valt att vara med i facket måste ansluta sig till den a-kassa
            som finns för avtalsområdet och som administreras av de fackliga
            organisationerna för att ge skydd vid arbetslöshet.
          </note>
          <note>
            I båda dessa hänseenden anser jag - och som jag uppfattade det
            också Lars Hjertén - att föreningsfriheten trätts för när. De
            anställda tvingas de facto att ansluta sig till den fackliga organisation
            som är avtalsbärande. Det som de kan avstå från är att betala
            sin avgift i föreningen eller klubben och att formellt vara medlem,
            dvs. avstå från sin rösträtt på föreningens möten.
          </note>
          <note type="speaker">
            Anf. 47 Statsrådet MONA SAHLIN (s):
          </note>
          <note>
            Fru talman! Låt mig börja med att säga till Lars
          </note>
          <note>
            Hjertén att jag absolut inte har någonting emot debatt också
            på detta område, tvärtom. Jag tycker att det är viktigt, inte
            minst mot bakgrund av de stora förändringar som har skett på arbetsmarknaden,
            att vi från olika partier hela tiden mycket noga följer om våra
            arbetsmarknadslagar och praxis på arbetsmarknaden fungerar. Det
            gäller t.ex. utvecklingen när nu alltfler blir egenföretagare
            och allt oftare varierar mellan att ha anställning som löntagare
            och att vara egenföretagare. Detta måste göra att vi mycket noga
            följer hur t.ex. våra olika rättssystem och socialförsäkringssystem
            fungerar. Följer de med i det här, och underlättar de för individer
            att träffa egna och fria val?
          </note>
          <note>
            Jag tycker att Lars Hjertén härvidlag har en riktig utgångspunkt
            i början av sin fråga. Jag tycker också att jag egentligen inte
            mer än en gång behöver säga följande, men jag gör det i alla fall.
          </note>
          <note>
            Individens rättigheter är oerhört viktiga. Det gäller i både
            den positiva och den negativa föreningsrätten.
          </note>
          <note>
            Dessa båda förutsätter någonstans varandra. Man ska både ha rätt
            att bilda och vara med i en förening och ha rätt att stå utanför.
          </note>
          <note>
            Jag tycker nog vidare att frågeställarna, både Lars
          </note>
          <note>
            Hjertén och Lars Elinderson, i princip går väldigt långt. Det
            låter som om grunden för de fackliga organisationerna och även
            för arbetsgivarorganisationerna på arbetsmarknaden skulle vara
            något annat än fritt individuellt medlemskap. Jag tycker att det
            är att driva resonemanget alldeles för långt. Jag är övertygad
            om att grunden har varit och ännu mer i dag är ett fritt eget
            val.
          </note>
          <note>
            Jag tycker också att det är viktigt att sätta in allt det som
            har skett i Sverige under de senaste årtiondena och även i dag
            mot den bakgrunden att vi har ett på många vis ganska unikt och
            i stora drag väldigt väl fungerande system, där ingen ska tvingas
            in i en organisation men där också kollektivavtalen spelar en
            mycket stor roll.
          </note>
          <note>
            Det gäller alltså även att välja problembeskrivning. Om vi behöver
            ta initiativ för att verkligen garantera rätten för individen,
            ska vi aldrig tveka inför det, men att göra en sådan beskrivning
            som både Lars
          </note>
          <note>
            Hjertén och Lars Elinderson nu gör, att detta skulle vara det
            stora problemet för individerna på arbetsmarknaden, tycker jag
            är att skjuta på fel mål.
          </note>
          <note>
            Man får alltså väga nyttan av de starka kollektivavtal som vi
            har, med en möjlighet att i lagstiftning reglera det som man tycker
            är orimligt, mot att i stället i detalj gå in på lagstiftningsvägen
            med allt vad det innebär, också i form av hot mot de individuella
            rättigheterna.
          </note>
          <note>
            Jag vill fortsätta att ha fokus på att bevaka och slåss för individens
            rätt både att vara med och att stå utanför, men jag ser också
            faran i att låta en statlig styrning ersätta det som oftast är
            fria och självständiga avtal mellan individer-löntagare och arbetsgivare.
          </note>
          <note>
            Som ett exempel på att vi hela tiden måste hålla ögonen på sådant
            som hänger med från en annan tid, vilket Lars Hjertén var inne
            på, vill jag nämna att jag för bara några veckor sedan tog initiativ
            till en överläggning med de parter på arbetsmarknaden som fortfarande
            har s.k. organisationsklausuler i sina avtal. Detta berör framför
            allt mycket av det som Lars
          </note>
          <note>
            Elinderson var inne på, t.ex. på bygg-, målar- och elektrikersidan.
            Här måste man vara mer aktiv när det gäller att ta bort kvardröjande
            delar i avtalen. Det har också skett en väldig förändring i de
            fackliga organisationernas attityder på det här området.
          </note>
          <note>
            Det här är min verklighetsbeskrivning. Jag tycker efter att ha
            lyssnat på Lars Hjertén och Lars Elinderson fortfarande inte att
            det i dag finns någon anledning för regeringen att gå längre på
            lagstiftningsvägen än vad vi har gjort hittills.
          </note>
          <note type="speaker">
            Anf. 48 LARS HJERTÉN (m):
          </note>
          <note>
            Fru talman! Jag har några gånger i interpellationsdebatter framhållit
            att kammaren ska vara ett forum för viktig samhällsdebatt. Vi
            blir ofta anklagade för att diskussionerna här är ointressanta,
            för att allting är klart redan på förhand. Vi har skrivit våra
            tal och avviker bara på en eller ett par punkter från dem, och
            det är totalt ointressant. Jag tycker därför att det är viktigt
            att ta upp frågor som diskuteras mycket ute i samhället, och det
            här är en fråga som är mycket debatterad i dag.
          </note>
          <note>
            Statsrådet Sahlin säger att det är fråga om ett fritt och enskilt
            val i dag, och på ett sätt är det så. Ingen tvingar in mig eller
            någon annan i ett fack. Däremot kan konsekvenserna av att stå
            utanför vara ganska besvärande. Man tvingas ofta att acceptera
            ett kollektivavtal som man inte på något som helst sätt har kunnat
            påverka. Det har ingåtts av en organisation som man inte vill
            vara med i.
          </note>
          <note>
            Det krävs jättemycket av en individ som själv vill försöka komma
            fram till ett annat avtal, även om många gör det i dag.
          </note>
          <note>
            Jag vill vidare säga att det här i ganska stor utsträckning är
            en generationsfråga. Jag föddes samma år som Saltsjöbadsavtalet
            träffades, vilket är ganska länge sedan, och det har för min generation
            varit närmast självklart att vara med i facket. Jag utgör själv
            inte något undantag från den regeln. Men när jag träffar yngre
            personer, i mina barns generation, märker jag en helt annan inställning.
            Jag känner till arbetsplatser där nästan ingen är med i facket,
            och det gör säkert statsrådet också.
          </note>
          <note>
            De nöjer sig, som Lars Elinderson sade, med akassan. Varför?
            kan man fråga sig. Jo, det är av sådana rättviseskäl som jag har
            berört i min interpellation.
          </note>
          <note>
            De vill inte vara med och tycker att det är konstigt att andra
            ska bestämma väldigt mycket över hur deras arbetssituationen ska
            se ut - folk som de nästan aldrig har sett och som de aldrig träffar
            själva.
          </note>
          <note>
            Det finns också fackföreningar som har ett väldigt nära samarbete
            med ett politiskt parti. Jag träffade häromdagen några ungdomar
            som sade att de i och för sig vill rösta på ett parti men inte
            vill göra det när de går in i ett fack. Det ska vara två skilda
            saker.
          </note>
          <note>
            Det är ju i dag så att framför allt LO-facket stöder socialdemokraterna,
            och det blir därför ett dilemma för många människors samvete att
            vara med i en organisation som stöder ett politiskt parti som
            man själv inte kan tänka sig att rösta på. Det är en annan fråga,
            som jag inte tog upp i min interpellation.
          </note>
          <note>
            Ett annat märkligt förhållande är att kollektivavtal ofta sluts
            med utgångspunkt i befattningar, inte i de människor som är medlemmar
            i organisationen. Detta innebär att också de som valt att tillhöra
            en annan organisation eller ingen organisation alls ändå omfattas
            av de avtal som sluts. Ett ytterligare problem är att den anställde,
            som jag sagt, inte kan påverka den organisation man valt att inte
            vara med i. Det är ju inte så konstigt, men ändå påverkar den
            organisationen i väldigt stor utsträckning den egna arbetssituationen.
          </note>
          <note>
            Jag menar att det inte är mer än rimligt att man sluter avtal
            med människor av kött och blod, inte med en opersonlig befattning,
            som dessutom ofta byter befattningshavare. Vi vet att ungdomar,
            som jag tidigare sade, har ett betydligt svalare intresse för
            medlemskap i olika organisationer, inte minst en facklig organisation,
            i jämförelse med den äldre generationen. Jag är ganska säker på
            att bristen på individuell frihet spelar en viktig roll för många
            ungdomar när de väljer att stå utanför det fack som sluter avtal
            ovanför huvudet på många anställda.
          </note>
          <note>
            Jag skulle vilja höra statsrådets synpunkter på just den frågan.
          </note>
          <note type="speaker">
            Anf. 49 LARS ELINDERSON (m):
          </note>
          <note>
            Fru talman! Statsrådet avslutar sitt skriftliga svar till Lars
            Hjertén med följande mening: "Jag bedömer inte att det för närvarande
            finns anledning att vidta ytterligare åtgärder." Vad jag inte
            visste var att statsrådet uppenbarligen redan vidtagit en del
            åtgärder för att i alla fall lyfta fram den fråga som jag tog
            upp, nämligen frågan om organisationsklausuler. Jag vill bara
            kort tacka för att statsrådet redan har förekommit oss genom att
            aktualisera den frågan.
          </note>
          <note type="speaker">
            Anf. 50 Statsrådet MONA SAHLIN (s):
          </note>
          <note>
            Fru talman! Jag vill kort tacka för den kommentaren. Den grundläggande
            frågan om man ska ha rätt både att stå utanför och att vara med
            i en organisation måste följas av oss alla. Därför tog jag det
            initiativ som jag berättade om här förut. Det är ett exempel på
            att vi aldrig får vika i den principfrågan.
          </note>
          <note>
            När jag i svaret sade att jag för närvarande inte fann anledning
            att vidta ytterligare åtgärder tänkte jag mer på lagstiftningsvägen.
            Vi får återkomma till den om den typ av kontakter som vi nu har
            med parterna inte leder till konkreta resultat. Det får vi anledning
            att återkomma till.
          </note>
          <note>
            Till Lars Hjertén måste jag säga att individens rätt att stå
            utanför betyder en otvetydig rätt också att som individ organisera
            sig tillsammans med andra och fatta beslut i laga ordning. I Moderata
            samlingspartiet gör man det på ett sätt, i Socialdemokraterna
            på ett annat sätt och i fackliga organisationer på ett tredje
            sätt.
          </note>
          <note>
            Det blir en helt annan diskussion om vi mitt i denna debatt ska
            ta upp den frågeställning som inte alls fanns med i interpellationen,
            dvs. om fackliga organisationers stöd efter demokratiskt fattade
            beslut i olika partier, så den avstår jag från att kommentera
            nu.
          </note>
          <note>
            Lars Hjertén går in på en mycket egen analys om vad ungdomar
            tycker. Alla vi som träffar ungdomar -
          </note>
          <note>
            det gör väl både Lars Hjertén och jag - ser nog exempel både
            på det som Lars Hjertén nu ger uttryck för och på motsatsen. Man
            börjar alltmer se nyttan av att också organisera sig i fackliga
            organisationer.
          </note>
          <note>
            Jag är själv fascinerad över utvecklingen i IT-
          </note>
          <note>
            konsultsektorn, t.ex. Så länge allt gick jättebra och det tuffade
            på och optionerna dinglade var det inte speciellt många som var
            intresserade av fackligt medlemskap i denna sektor, men när det
            började gå dåligt blev det någonting helt annat. Antalet fackliga
            organisationer mångdubblades på IT-konsultområdet.
          </note>
          <note>
            Man får nog vara lite mer försiktig, tycker jag, när man dömer
            en hel samhällsutveckling på det sätt som
          </note>
          <note>
            Lars Hjertén gjorde.
          </note>
          <note>
            Jag är övertygad om att den balans vi i stort sett har i Sverige
            mellan kollektivavtalen och lagstiftningen, med fria fackliga
            organisationer och arbetsgivarorganisationer som har förmågan
            att se att individer är olika och har behov av olika insatser,
            är väldigt viktig att upprätthålla. Men exemplet med organisationsklausuler
            visar att det fortfarande finns områden där vi behöver förstärka
            insatserna för att se till att vi har både positiv och negativ
            föreningsrätt. Jag finner fortfarande inte när det gäller lagstiftning
            anledning att i dag vidta några ytterligare åtgärder.
          </note>
          <note type="speaker">
            Anf. 51 LARS HJERTÉN (m):
          </note>
          <note>
            Fru talman! Statsrådet Sahlin talar om olika föreningar, och
            många av oss är med i många olika föreningar. Men det är en väldig
            skillnad mellan att vara med i en förening som Röda korset och
            att vara med i en fackförening som har möjlighet att besluta väldigt
            mycket över min arbetssituation, vilken lön jag ska ha, arbetstider
            och mycket annat. Även om jag inte är med i fackföreningen beslutar
            man.
          </note>
          <note>
            Då kan man förstås hitta en annan förening eller bilda en ny
            organisation, osv., men det är en väldig arbetsuppgift som de
            allra flesta inte klarar av. Det är jag ganska säker på.
          </note>
          <note>
            Jag tittar lite mer på det första svaret jag fick.
          </note>
          <note>
            "Om en arbetsgivare ... skulle tillämpa sämre villkor på arbetstagare
            som inte är medlemmar av den avtalsslutande fackföreningen kan
            arbetsgivaren göra sig skyldig till kollektivavtalsbrott", säger
            statsrådet.
          </note>
          <note>
            Bakgrunden är att en arbetsgivare sluter kollektivavtal med innebörden
            att arbetsgivaren ska tillämpa vissa villkor på en viss yrkeskategori.
            Det gäller alltså en viss yrkeskategori och inte individer som
            arbetar där. Så står det i varje fall inte i svaret på min interpellation.
          </note>
          <note>
            Var annars är det tillåtet att avtala om vad som berör en individ
            utan att inhämta fullmakt eller handla på den enskildes uppdrag?
            Andra föreningar som jag är med i skulle aldrig kunna fatta sådana
            beslut över huvudet på mig.
          </note>
          <note>
            Vad som är bättre eller sämre är den enskildes sak att avgöra
            om han eller hon ingår ett avtal med sin arbetsgivare. Jag måste
            vara i min fulla rätt att besluta om det tillsammans med min arbetsgivare.
            Då vore det väldigt konstigt, tycker jag, om min fackförening
            gick in och sade att avtalet inte var bra och att arbetsgivaren
            måste besluta om ett avtal som är bättre. I
          </note>
          <note>
            vissa fall kan jag tänka mig det, men jag tror att de allra flesta
            individer förstår sitt eget bästa.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 16.25 på förslag av talmannen att ajournera
            förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            9 § Svar på interpellationerna 2000/01:292 och
          </note>
          <note>
            342 om Sveriges Sydafrikapolitik
          </note>
          <note type="speaker">
            Anf. 52 Statsrådet LEIF PAGROTSKY (s):
          </note>
          <note>
            Fru talman! Gudrun Schyman har frågat statsministern om exporten
            av JAS 39 Gripen till Sydafrika, och Marianne Samuelsson har frågat
            om Sveriges
          </note>
          <note>
            Sydafrikapolitik. Interpellationerna har överlämnats till mig.
            Eftersom de berör i stort sett samma frågeställningar besvaras
            båda interpellationerna i ett sammanhang.
          </note>
          <note>
            Beslutet att upphandla JAS Gripen fattades av regeringen Mandela,
            som kunde stödja sig på alla partier i det sydafrikanska parlamentet.
            Besluten togs efter en förankrings- och genomlysningsprocess som
            borde kunna stå som förebild för andra länder. De innebär på sikt
            en kraftig nedskärning av försvaret, baserad på en noggrann omvärldsanalys.
            Hänsyn togs till de förväntningar som finns på det demokratiska
            Sydafrika att spela en positiv roll i regionen, bl.a. när det
            gäller fredsbevarande.
          </note>
          <note>
            Interpellanterna verkar vilja ifrågasätta de nya sydafrikanska
            demokratiska institutionernas rätt att fatta självständiga beslut
            och åberopar en debatt som pågår i Sydafrika om försvarsupphandlingen.
            Det är naturligt med debatt i ett demokratiskt samhälle vid ett
            så omfattande politiskt beslut. Men för den svenska regeringen
            finns inga skäl att överpröva regeringen
          </note>
          <note>
            Mandelas beslut från 1998.
          </note>
          <note>
            Jag noterar med viss överraskning och tillfredsställelse att
            Gudrun Schyman anser - och det är såvitt jag vet första gången
            hon säger det - att Sverige har
          </note>
          <note>
            "världens mest restriktiva bestämmelser" när det gäller export
            av försvarsmateriel. Jag välkomnar det senkomna erkännandet. Jag
            har haft väldigt många debatter här i kammaren med företrädare
            för Gudrun
          </note>
          <note>
            Schyman och hennes parti, och jag har aldrig förutsett något
            sådant erkännande. Jag tycker att det var trevligt. När tillstånd
            beviljats, efter att en affär prövats enligt dessa restriktiva
            regler, ges de inblandade svenska företagen självfallet stöd för
            sina affärer.
          </note>
          <note>
            Regeringen har uppdragit åt EKN, Exportkreditnämnden, att utfärda
            en exportkreditgaranti för den aktuella exporten. Affären är inte
            subventionerad med skattemedel. Villkoren och grunderna för exportkrediternas
            beviljande har tidigare redovisats i ett svar på en riksdagsfråga
            som Berit Jóhannesson har ställt.
          </note>
          <note>
            Sydafrikas regering gör en mycket stark koppling mellan försvarsupphandlingen
            och dess möjliga positiva effekter på sysselsättning och ekonomisk
            utveckling, inte minst för tidigare diskriminerade grupper som
            svarta och kvinnor. I linje med detta kräver Sydafrika att leverantörerna
            åtar sig att medverka till civil industriell utveckling som mångdubbelt
            överstiger leveranspriserna. Regeringen har självklart intresse
            av att det mycket betydelsefulla samarbete mellan Saab och Sydafrikas
            regering som äger rum inom ramen för Gripenprojektet utvecklas
            i enlighet med kontraktet och parternas intentioner, och vi kommer
            att följa utvecklingen i detta avseende. Men det är en helt annan
            sak än att som interpellanterna i efterhand ifrågasätta grunderna
            för det sydafrikanska beslutet och den svenska medverkan.
          </note>
          <note>
            Avslutningsvis vill jag ta upp en fråga som båda interpellanterna
            ställt angående fattigdomsbekämpning.
          </note>
          <note>
            Fattigdomsbekämpning är det övergripande målet i det svenska
            utvecklingssamarbetet. Sverige har ett omfattande utvecklingssamarbete
            med Sydafrika, motiverat av den alltjämt utbredda fattigdomen
            och de stora inkomstskillnader som landet ärvt från apartheidtiden.
            Sveriges samarbete med Sydafrika är emellertid bredare och mer
            mångfasetterat än så och baseras inte minst på respekt för demokratiska
            beslutsprocesser i det andra landet.
          </note>
          <note>
            Då Gudrun Schyman som framställt interpellationen anmält att
            hon var förhindrad att närvara vid sammanträdet medgav tredje
            vice talmannen att Berit
          </note>
          <note>
            Jóhannesson i stället fick delta i överläggningen.
          </note>
          <note type="speaker">
            Anf. 53 BERIT JÓHANNESSON (v):
          </note>
          <note>
            Fru talman! Jag vill tacka för svaret från Leif Pagrotsky. Det
            är ett mycket formellt svar, men det ger inte klarhet i frågorna.
            Han har inte svarat på vare sig frågan om att granska effekten
            av JAS-affären utifrån målet fattigdomsbekämpning eller frågan
            om de sociala konsekvenserna i Sydafrika i samband med köpet.
          </note>
          <note>
            Bakgrunden till de här frågorna är naturligtvis situationen i
            Sydafrika. Hälften av den sydafrikanska befolkningen räknas till
            de fattigaste i världen. Det finns uppgifter om att var nionde
            sydafrikan bär på hiv. En social katastrof av stora mått håller
            på att utvecklas i Sydafrika.
          </note>
          <note>
            Leif Pagrotsky anför i svaret att det demokratiska
          </note>
          <note>
            Sydafrika kan fatta egna beslut. Det är självklart. Men i och
            med de många nya fakta och starka tecken på oegentligheter som
            allteftersom kommer i dagen är det viktigt att vi från svensk
            sida bistår så gott vi förmår med att skapa transparens och ansvarstagande
            när det gäller var det har gått snett i det omfattande sydafrikanska
            köpet av vapen. Och att det har gått snett borde inte vara någon
            hemlighet för handelsministern.
          </note>
          <note>
            Sydafrikas parlament, alltså en demokratisk organisation, har
            i en särskild rapport funnit att offsetlöftena till stor del saknar
            substans. I Sydafrika har man också i parlamentet funnit klara
            indikationer på korruption. Det här utreds för närvarande. I Sydafrikas
            långtidsbudget har det framkommit att de militära kostnaderna
            kommer att öka nästan fyra gånger mer än vad hälsovården kommer
            att göra fyra år framåt.
          </note>
          <note>
            Det är då att jämföra med det som står i svaret, som vi har fått:
            en kraftig nedskärning av försvaret.
          </note>
          <note>
            Samtliga större folkrörelsegrupper är i dag emot vapenköpet,
            och det har framkommit uppgifter om att kostnaderna för vapenköpet
            är mycket större än vad man har sagt från början.
          </note>
          <note>
            Sydafrikas stora kampanj mot hiv/aids, Treatment
          </note>
          <note>
            Action Campaign, har tagit fram en affisch som jag har här. Där
            vill man visa den misslyckade och missriktade sydafrikanska regeringspolitiken
            avseende hivsmittan. Som handelsministern kan se är det ett
          </note>
          <note>
            JAS-plan som är överkorsat, och det är inte någon särskilt stor
            komplimang eller särskilt smickrande för
          </note>
          <note>
            Sverige.
          </note>
          <note>
            Handelsministern säger vidare att de involverade svenska företagen
            självfallet får stöd för sin affär. Det är naturligtvis en mycket
            formell syn på frågan för det kunde precis lika gärna i den här
            debatten handla om bilar till Tyskland eller vad det nu kan vara.
            Men nu gäller det JAS-plan till Sydafrika, och det måste kopplas
            samman med de dokument och de beslut som regeringen själv har
            tagit. Det är det som är punkten i den här debatten.
          </note>
          <note>
            För det första är det regeringens skrivelse Mänskliga rättigheter
            i svensk utrikespolitik från 1998. Där säger man att även handelspolitiken
            är inkluderad i det här.
          </note>
          <note>
            För det andra agerar Sverige för, vilket vi ställer oss bakom,
            att världens fattigaste och mest skuldsatta länder ska få sin
            skuldbörda reducerad för att de därmed ska kunna få resurser till
            fattigdomsbekämpningen.
          </note>
          <note>
            För det tredje: I EU:s uppförandekod för vapenexport står under
            kriterium 8 om huruvida den tilltänkta exporten allvarligt skulle
            hindra den hållbara utvecklingen i mottagarlandet.
          </note>
          <note>
            Anf. 54 MARIANNE SAMUELS-
          </note>
          <note>
            SON (mp):
          </note>
          <note>
            Fru talman! Först vill jag inte tacka för svaret, utan påpeka
            att jag har ställt min interpellation till statsministern eftersom
            den är av mer övergripande karaktär. Jag hade också förväntat
            mig att statsministern skulle ha tagit sig an den här interpellationen
            och svarat eller åtminstone talat om att han inte hade tid att
            svara i stället för att bara bolla över den till herr fackministern,
            som inte heller har svarat på min fråga ordentligt utan tar upp
            om det finns ett avtal som är demokratiskt fattat eller inte med
            Sydafrika när det gäller JAS-projektet. Något annat svar kanske
            man inte ska förvänta sig av ministern i det här fallet.
          </note>
          <note>
            Dock måste jag säga att utifrån att man är utsedd till minister
            har man ändå en ideologi som man förmodligen står bakom och företräder.
            Av den anledningen har man så småningom blivit minister i ett
            land. Därför skulle jag nog ändå önska att ministern svarade lite
            mer övergripande på frågorna om Sydafrikas situation och förhållandet
            mellan den enorma kostnad som vi nu ålägger Sydafrika för att
            köpa
          </note>
          <note>
            JAS-plan och de biståndsmål som vi har satt upp med fattigdomsbekämpning
            som övergripande mål.
          </note>
          <note>
            Det riktas i dag ganska stark kritik i Sydafrika, inte minst
            från NGO:er och kyrkor bl.a. som säger att detta hotar möjligheterna
            att på ett relevant sätt få fram pengar för att t.ex. kunna bekämpa
            aidsproblematiken.
          </note>
          <note>
            Vi vet att ungefär 5-10 miljoner människor är på väg att dö i
            aids, vilket förmodligen är en betydligt större risk för denna
            nation än ett krig i nuvarande läge. Aidsorganisationerna på plats
            säger att om man hade kunnat använda de pengar som man nu måste
            använda för att finansiera JAS-planet till att förebygga och behandla
            aids, hade man klarat att behandla ungefär 3 miljoner människor
            per år. De hade kunnat få både medicin och sjukvårdsbehandling.
            Det här tycker jag är oerhört starka siffror i förhållande till
            den enorma kostnad som JAS-projektet för med sig och som innebär
            att man har svårt att finansiera andra viktiga delar i ett land.
          </note>
          <note>
            När jag läste det här svaret fick jag exakt samma känsla som
            jag har fått när jag haft debatter med företagsledare i länder
            som är i krig, t.ex. Sudan, vilka har hävdat att det är helt okej
            att man fortsätter att utvinna olja eller på annat sätt ta för
            sig av deras naturtillgångar som samtidigt finansierar kriget.
            På samma sätt tycker jag att det här svaret ger intrycket:
          </note>
          <note>
            Okej, de har demokratiskt fattat det här beslutet.
          </note>
          <note>
            Alltså behöver vi inte bry oss mer om det. Men så enkel är inte
            världen och situationen i dag. Vi har som en nation som ändå hävdar
            mänskliga rättigheter ett större ansvar än att bara se till att
            sälja JAS-plan.
          </note>
          <note>
            Jag vill därför höra med ministern om det inte finns anledning
            för en socialdemokratisk regering att ha ett större övergripande
            ansvar och ställningstagande i de här frågorna än att bara hänvisa
            till att en gång fattade den då demokratiskt valda regeringen
            i Sydafrika det här beslutet.
          </note>
          <note type="speaker">
            Anf. 55 Statsrådet LEIF PAGROTSKY (s):
          </note>
          <note>
            Fru talman! Vad de här interpellationerna sist och slutligen
            handlar om är ifall vi från svensk sida ska respektera varje lands
            rätt att självt, i enlighet med artikel 51 i FN-stadgan, bestämma
            om landet vill ha ett försvar eller inte. Den rätten är fastskriven
            i FN-
          </note>
          <note>
            stadgan på ett ovillkorligt sätt. Jag har inte hört företrädare
            för något av era två partier kräva att Sverige i
          </note>
          <note>
            FN ska driva linjen att artikel 51 ska tas bort eller att
          </note>
          <note>
            Sverige ska anmäla att vi inte instämmer i den eller något annat.
            Varje land har enligt artikel 51 rätt att självt bestämma om det
            vill ha ett väpnat försvar. Jag tycker att vi ska respektera varje
            lands rätt på det här viset.
          </note>
          <note>
            Sedan har vi från svensk sida mycket starka krav när det gäller
            vilka länder som får köpa vapen av oss.
          </note>
          <note>
            Sydafrika befinner sig inte i väpnad konflikt. Sydafrika har
            inte inre väpnade oroligheter eller konflikter.
          </note>
          <note>
            Inte heller förekommer det omfattande och grova kränkningar av
            mänskliga rättigheter i Sydafrika, trots Marianne Samuelssons
            antydning om motsatsen.
          </note>
          <note>
            En helhetsbedömning visar att Sydafrika uppfyller de krav som
            ställs i de svenska riktlinjerna för vapenexport - de krav som
            Gudrun Schyman säger är de strängaste i hela världen.
          </note>
          <note>
            Ska vi ändå vägra Sydafrika att köpa av oss? Ska vi införa specialregler
            för just Sydafrika för att vi tycker att de borde ha en annan
            statsbudget, att de borde göra ett annat val?
          </note>
          <note>
            Interpellanterna ifrågasätter båda två Sydafrikas försvarspolitiska
            vägval. Det kan man ju göra. Man kan tycka att Nelson Mandela
            och hans regering har gjort felaktiga prioriteringar. Man kan
            tycka att det inte räcker att försvarsutgifterna halveras i förhållande
            till vad de var när den nuvarande demokratiska regimen trädde
            till. Man kan tycka att en effektivisering av flygvapnet som innebär
            att man tänker ersätta
          </note>
          <note>
            220 plan, som det är nu, med 24 övningsplan och 28
          </note>
          <note>
            jaktplan inte är ambitiös nog. Men frågan är om det är något
            som den svenska regeringen, den svenska riksdagen, Miljöpartiet
            och Vänsterpartiet bör justera och överpröva. Ska vi göra konsekvensanalyser
            av vilka effekter regeringens Mandelas försvarsbeslut får i syfte
            att försöka undergräva dem? Jag tycker inte det.
          </note>
          <note>
            Båda interpellanterna använder rätt mycket siffror och ger bilden
            av ett land där försvarsutgifterna exploderar. Marianne Samuelsson
            använde orden: Vi,
          </note>
          <note>
            Sverige, ålägger Sydafrika enorma kostnader.
          </note>
          <note>
            Jag har framför mig en tabell över Sydafrikas budget som beskriver
            hur försvarsutgifterna har minskat från 15,44 % av statsutgifterna
            till 6,46 % av statsutgifterna på ungefär tio år, sedan demokratin
            kom till, och från 4,68 % av BNP till 1,67 % av BNP.
          </note>
          <note>
            Jämfört med Sverige har Sydafrika lägre försvarsutgifter i förhållande
            till sin ekonomi än vad vi tre partier är överens om är lagom
            för Sverige.
          </note>
          <note>
            Detta är vad Marianne Samuelsson beskriver som att vi ålägger
            Sydafrika enorma kostnader. Verkligheten är att kostnaderna mer
            än halverats ned till en nivå som är under den som Vänsterpartiet
            och Miljöpartiet tycker är lagom för Sverige.
          </note>
          <note type="speaker">
            Anf. 56 BERIT JÓHANNESSON (v):
          </note>
          <note>
            Fru talman! Fortfarande har vi inte fått svar på frågorna. Fortfarande
            häftar handelsministern i skuld vad gäller detta. Alltså vi ställer
            frågor här, vi interpellerar, och vi räknar faktiskt med att vi
            ska få svar på frågorna. Så jag upprepar de frågor som vi ställde
            i interpellationerna.
          </note>
          <note>
            Sedan är det också frågan om att Sverige självt har antagit dokument
            där det sägs att det är fattigdomsbekämpning som är det viktiga.
            Vi har skrivit under EU:s dokument där det sägs att export inte
            allvarligt ska hindra den hållbara utvecklingen. Vi tolkar det
            här som att JAS-exporten till Sydafrika, som regeringen är mycket,
            mycket inblandad i, har de nämnda effekterna för Sydafrika.
          </note>
          <note>
            Jag vill alltså höra vad handelsministern anser att
          </note>
          <note>
            Sverige ska göra för att leva upp till sina egna antagna dokument
            och den uppförandekod som man har skrivit under. Är det någon
            mening med att i vackra ord dokumentera och vara väldigt radikal
            när man sedan i praktisk handling inte lever upp till det?
          </note>
          <note>
            Sedan skulle jag också vilja fråga omkring den antikorruptionsklausul
            som finns i kontraktet om det nu är så att det finns bevis på
            korruption. Det är ju faktiskt så att det finns saker som har
            hänt sedan beslutet fattades. Det sade jag i mitt första anförande.
          </note>
          <note>
            Om den här korruptionen blir bevisad annuleras hela kontraktet.
            Vad händer då med de här exportkrediterna? Vad händer då? Vi skattebetalare
            har tidigare en gång fått lov att ersätta Bofors med miljarder
            kronor.
          </note>
          <note>
            Det tycker jag är viktigt att komma ihåg.
          </note>
          <note>
            Anf. 57 MARIANNE SAMUELS-
          </note>
          <note>
            SON (mp):
          </note>
          <note>
            Fru talman! Ministern försökte göra någon sorts lustighet om
            att vi skulle vilja sätta oss emot demokratiskt fattade beslut
            och att vi därmed gick emot artikel 51 i FN-stadgan. Jag måste
            säga att jag blev minst sagt förvånad över den tolkningen. För
            det första vet nog ministern lika väl som jag att den här försäljningen
            av JAS-plan till Sydafrika kanske inte har präglats av att det
            varit någon strålande demokratiskt väg att fatta besluten. Det
            har varit en oerhört stark propaganda. Det har varit väldigt mycket
            resande till Sydafrika för att tala om hur bra våra JAS-plan är
            och för att visa upp dem. Det har varit väldigt mycket extraordinära
            åtgärder för att Sverige skulle ta hem den order som man talade
            om.
          </note>
          <note>
            Det är naturligtvis så att vi har en nära relation till detta
            lands regering. Vi har under många år arbetat mot apartheid och
            försökt bygga upp goda kontakter och stärka den demokratiska utvecklingen.
            Då är det klart att man i detta land är väldigt känslig för hur
            man blir bemött i en sådan här köpaffär. Där tycker jag nog att
            den kritik som kommer från inte minst
          </note>
          <note>
            Jubel 2000, det gäller alltså kyrkornas roll här, har en relevans
            när det gäller hur Sverige har agerat.
          </note>
          <note>
            Jag kritiserade framför allt den satsning som man gjorde när
            regeringen åkte till Sydafrika och gjorde ett jättejippo. Jag
            kritiserade den just utifrån att den, som näringsministern uttryckte
            saken i någon intervju, fick den avsedda effekten, nämligen att
            Sydafrika skrev på kontraktet.
          </note>
          <note>
            Det här försöker man naturligtvis från regeringshåll inte låtsas
            om, men jag tycker att det är oerhört allvarligt om vi pratar
            om vikten av att länder ska ha möjligheter att själva välja, att
            under demokratiska former utforma sin politik. Då blir det oerhört
            svårt om starka krafter utifrån är med och försöker påverka, och
            jag är helt övertygad om att Sverige inte har spelat någon undanskymd
            roll i det här. Dessutom är det så att man har erbjudit motköp.
            Det är ganska mycket som är sockrat i den här affären för att
            det ska bli en bra affär.
          </note>
          <note>
            Det är klart att det i sin tur innebär att dessa stora kostader
            drabbar de andra satsningarna. Det är precis det man säger från
            Sydafrikas NGO-rörelse, att det inte i dag finns resurser att
            satsa på aidsbekämpningen för att JAS tar en för stor andel. Sedan
            kan ministern kanske plocka ned det genom att säga att det nu
            inte tar så mycket av BNI som det gjorde innan. Men då måste man
            också veta hur stor BNI var innan när man räknar procent. Var
            den mindre eller större osv.?
          </note>
          <note>
            I kronor räknat är det ganska mycket pengar det rör sig om, och
            det är precis det som man påpekar.
          </note>
          <note>
            Här läggs det ned väldigt mycket pengar som hade kunnat användas
            för att bygga upp ett demokratiskt
          </note>
          <note>
            Sydafrika och för att se till att man fick den fattigdomsbekämpning
            som Sverige vill framhålla som något övergripande viktigt.
          </note>
          <note>
            Det är bra att vi har en biståndspolitisk utredning som nu ska
            titta på de övergripande aspekterna inom bistånd, handel och andra
            delar för att se om vi kan knyta ihop detta så att det hänger
            ihop. Det här hänger definitivt inte ihop, alltså det som skrivs
            i vackra dokument om biståndet och det som sedan görs när det
            gäller att skriva kontrakt om i det här fallet JAS.
          </note>
          <note>
            Det hänger inte ihop med vad man egentligen har sagt om målen.
          </note>
          <note type="speaker">
            Anf. 58 Statsrådet LEIF PAGROTSKY (s):
          </note>
          <note>
            Fru talman! Jag blir inte riktigt klok på det här. Vi har världens
            strängaste regler i Sverige. Det säger
          </note>
          <note>
            Vänsterpartiets ledare. Ingen har påstått att det beslut som
            vi har fattat har stridit mot dessa regler. Jag blir anmäld till
            KU för var och varannan affär. Detta har jag inte ens blivit anmäld
            för, och jag har naturligtvis inte heller blivit fälld i KU för
            att det har skett något som står i strid med dessa världens strängaste
            riktlinjer. Så det är inte problemet. Det är inte heller så att
            interpellanterna vill kännas vid att de vill att vi ska överpröva
            Sydafrikas demokratiska regeringsbeslut.
          </note>
          <note>
            Vad är då problemet? Det är något annat än att vi vill överpröva
            Sydafrika och det är något annat än att det strider mot våra stränga
            riktlinjer. Jag förstår inte riktigt med stöd av vad, om inte
            någon av dessa två utgångspunkter, som vi skulle riva upp och
            överpröva de tidigare fattade besluten.
          </note>
          <note>
            Berit Jóhannesson gör ett stort nummer av att jag inte svarar
            på hennes frågor. Jag svarar ju på frågorna. Om Berit Jóhannesson
            hade lyssnat hade hon hört att jag sade, som svar på frågan om
            vad vi ska göra för att värdera hur det här bidrar till fattigdomsbekämpningen
            i Sydafrika, att jag inte tycker att vi ska överpröva deras politik
            när det gäller vad den får effekter, alltså de bedömningar som
            Sydafrikas regering gör om effekten av detta.
          </note>
          <note>
            För egen del tycker jag att det är rimligt att vi stöder Sydafrikas
            strävan att halvera försvaret, att modernisera försvaret och att
            demokratisera försvaret.
          </note>
          <note>
            Det hänger ihop. Det handlar om ett nytt försvar, något som inte
            bygger på det gamla apartheidsystemets folkförtryckande försvar
            utan som är modernt och anpassat till det som det sydafrikanska
            samhället och
          </note>
          <note>
            Sydafrikas politiska system med mycket bred samsyn har fattat
            beslut om.
          </note>
          <note>
            Det tycker jag är det viktiga. De halverar ned till en nivå som
            är under vad vi har i Sverige i förhållande till deras begränsade
            storlek på ekonomin. De har alltså mindre än vad Vänsterpartiet
            röstar för i Sveriges riksdag, mindre än vad Miljöpartiet röstar
            för i
          </note>
          <note>
            Sveriges riksdag. Jag tycker att det är bra.
          </note>
          <note>
            Om det visar sig att det här är kontrakt som har tecknats med
            hjälp av korruption tycker jag att det är rimligt att de upphävs.
            Några sådana tecken finns inte. Det pågår många undersökningar.
            Om de kommer till de resultaten kan Sydafrika häva alltsammans.
            Det finns klausuler om detta, och Exportkreditnämnden har regler
            som säger att man inte är bunden av kontrakt som har tecknats
            med hjälp av mutor.
          </note>
          <note>
            Det borde ledamöter av Sveriges riksdag känna till.
          </note>
          <note>
            Vi har informerat noggrant om detta.
          </note>
          <note>
            Låt mig till sist säga ett ord om hälsovården. Det sägs i olika
            delar av de interpellationer som ni har lämnat in att försvaret
            är oerhört mycket större än hälsovården vad gäller kostnader.
            Om man tittar bara på statsbudgeten, alltså inte de totala hälsovårdsutgifterna
            eftersom detta också bedrivs av kommuner och landsting i Sydafrika
            precis som i Sverige utan bara på statsbudgeten, så ser man att
            hälsovården är nästan dubbelt så stor som försvarsutgifterna.
          </note>
          <note>
            Hälsovårdsutgifterna ökar mellan år 2000 och år
          </note>
          <note>
            2004 med inte mindre än 23 %. Det är ungefär lika mycket som
            de ökar i Sverige i den budget som ni två såvitt jag vet stöder
            här i riksdagen. Försvaret ökar i ungefär samma storleksordning.
            Det här är en inflationsekonomi jämfört med den svenska, så ökningstalen
            blåses upp en smula, men båda ökar med någonstans omkring 25 %
            under perioden 2000-2004.
          </note>
          <note>
            Någon trovärdighet i de siffror som ni åberopar kan jag därför
            inte se. Apropå att de skulle utgöra ett stöd för att vi åter
            skulle införa ett ensidigt vapenembargo mot Sydafrika vill jag
            säga att något sådant stöd ger inte de här siffrorna.
          </note>
          <note type="speaker">
            Anf. 59 BERIT JÓHANNESSON (v):
          </note>
          <note>
            Fru talman! När det gäller den uppförandekod som alla EU-länder,
            även vi, har skrivit under om att den tilltänkta exporten allvarligt
            skulle hindra den hållbara utvecklingen i mottagarlandet har vi
            en bredare syn på detta. Och jag tycker att det är mycket viktigt
            att när man har skrivit under någonting så ska man leva upp till
            det.
          </note>
          <note>
            Det har varit mycket påtryckning och många resor som vi har hört.
            Och den stora lockelsen är detta motköp. Men den sydafrikanska
            fackföreningsrörelsen, som jag hoppas att vår käre handelsminister
            har god kontakt med, skriver i en mycket kritisk kommentar till
            vapenköpet att de som behöver hjälpas är de många fattiga svarta
            kvinnorna på landsbygden.
          </note>
          <note>
            Man konstaterar att det omtalade offsetprogrammet -
          </note>
          <note>
            om det över huvud taget blir av, det pågår en utredning och är
            oklart om det blir av - i stället skapar nya jobb till välutbildade
            vita män i storstäderna. Det är ett uttalande från fackföreningsrörelsen.
          </note>
          <note>
            Gång på gång hävdas det att vi ska samarbeta med
          </note>
          <note>
            Sydafrika, att vi ska ha partnerskap och att vi ska främja ärlig
            och konstruktiv kritisk dialog med våra sydafrikanska vänner.
            Det är mycket bra. Men låt oss göra det då. Jag anser nämligen
            inte att de svar som handelsministern har gett här har bidragit
            till att klargöra också regeringens ansvar i denna fråga. Jag
            anser alltså att vi borde ompröva detta med tanke på omständigheterna.
            Vi borde ta detta på allvar.
          </note>
          <note>
            Anf. 60 MARIANNE SAMUELS-
          </note>
          <note>
            SON (mp):
          </note>
          <note>
            Fru talman! Statsrådet hävdar att vi har världens strängaste
            regler när det gäller vapenexport. Det kan man alltid fundera
            över. Visserligen hänvisade han till Gudrun Schyman i detta fall,
            men oavsett det har vi tidigare hört att vi skulle ha så väldigt
            stränga regler när det gäller vapenexport. Och visst har vi relativt
            restriktiva regler, även om de nu luckras upp igen med detta sexpartssamarbete.
            Men det säger ju ingenting om huruvida själva exporten är bra
            eller dålig.
          </note>
          <note>
            Att man i handeln har en restriktiv linje när det gäller vilka
            som får köpa osv. är förhoppningsvis också nödvändigt, så att
            Sverige inte hamnar i ett läge där vapen som är tillverkade i
            Sverige hittas i alla de krigshärdar som vi kan se i världen i
            dag. Men det som är intressant och som är min fråga i detta sammanhang
            är: Hänger politiken ihop? Stämmer den i pengar och måluppfyllelse
            stora vapenexportsatsning till Sydafrika som man nu har fattat
            beslut om och som man idogt har bedrivit lobbyverksamhet för att
            få till stånd - där man har konkurrerat ganska hårt och aggressivt,
            skulle jag vilja säga, med andra intressenter om att få sälja
            vapen till Sydafrika - med övriga satsningar som Sverige i andra
            dokument säger sig vilja göra? Fattigdomsbekämning är ju bara
            en del.
          </note>
          <note>
            Vi kan konstatera att det här ändå blir en stor kostnad som Sverige
            är bidragande till genom att vi har gjort upp om affären och som
            naturligtvis kommer att tas från andra delar av statsbudgeten.
            Där är hälsovården en del i det hela, och det är den delen som
            jag skulle vilja ha ett svar på och som jag hade förväntat mig
            att få en debatt med statsministern om, eftersom det ändå är statsministern
            som har det övergripande ansvaret för att politiken hänger ihop.
          </note>
          <note type="speaker">
            Anf. 61 Statsrådet LEIF PAGROTSKY (s):
          </note>
          <note>
            Fru talman! Först vill jag ta upp EU:s uppförandekods kriterium
            nr 8, fattigdomskriteriet som det ibland lite felaktigt kallas.
            Det är ju kul att höra att
          </note>
          <note>
            Vänsterpartiet tycker att EU:s politik är eftersträvansvärd här.
            Där sägs att medlemsstaterna ska beakta mottagarlandets relativa
            nivå på militära och sociala utgifter. Sydafrikas relativa nivå
            på militära utgifter är lägre än den som Vänsterpartiet röstar
            för i riksdagen. Jag tycker att det är en intressant upplysning
            i detta sammanhang som bör komma till protokollet.
          </note>
          <note>
            Vi är många i Sverige som engagerade oss mot apartheid och för
            demokrati i Sydafrika. Och vi som gjorde det vann. Men kampen
            går ändå vidare. Den demokratiskt valda regeringen har väldigt
            många stora och svåra problem att hantera. Fattigdomen och även
            hiv och aids är utbredda. Och den demokratiska staten Sydafrika
            är fortfarande en nykomling på den afrikanska kontinenten. Sverige
            stöder utvecklingen i
          </note>
          <note>
            Sydafrika aktivt, bl.a. genom ett omfattande utvecklingssamarbete.
            Vi stöder också den sydafrikanska regeringens ambitioner att stöpa
            om en nation som präglats av apartheid. Vi stöder dess rätt att
            efter eget omdöme själv hantera de utmaningar som Sydafrika står
            inför. Och vi respekterar naturligtvis de beslut som Nelson Mandela
            hann fatta innan han lämnade över denna svåra uppgift till nästa
            generation.
          </note>
          <note>
            Det skiljer oss i regeringen från Vänsterpartiet och
          </note>
          <note>
            Miljöpartiet. Och kravet på att vi nu ensidigt ska bryta överenskommelser
            och beslut som vi har fattat gemensamt med ett annat land tycker
            inte jag är rimligt att behöva höra från ett parti som gör anspråk
            på att träda in i Sveriges regering och vill vara med och forma
            inte bara den ekonomiska politiken utan också utrikes- och säkerhetspolitiken.
            Jag tycker att det är ett anmärkningsvärt, omdömeslöst och omoget
            krav.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2000/01:322 om aidsmediciner till
            utvecklingsländerna
          </note>
          <note type="speaker">
            Anf. 62 Statsrådet LEIF PAGROTSKY (s):
          </note>
          <note>
            Fru talman! Eva Johansson har frågat statsrådet
          </note>
          <note>
            Maj-Inger Klingvall vilka åtgärder hon avser att vidta för att
            underlätta att billigare bromsmediciner kan komma de sjuka i tredje
            världen till del.
          </note>
          <note>
            Interpellationen har överlämnats till mig, eftersom det är jag
            som i regeringen hanterar den här typen av frågor.
          </note>
          <note>
            Frågan om fattiga länders tillgång till billiga bromsmediciner
            är verkligen högaktuell. I en uppmärksammad rättegång i Sydafrika
            nyligen försökte
          </note>
          <note>
            39 läkemedelsbolag stoppa den sydafrikanska regeringens försök
            att skaffa billiga bromsmediciner.
          </note>
          <note>
            Bolagen hävdade att detta bröt mot patenträtten. Fallet ställde
            en viktig fråga på sin spets - vad är läkemedelsbolagens främsta
            uppgift; att rädda människoliv eller bara tjäna pengar? För någon
            vecka sedan lades målet ned sedan de 39 bolagen dragit tillbaka
            sina stämningar och därmed besvarat frågan för sin del. Flera
            företag har redan börjat sänka priserna, och vissa säljer till
            självkostnadspris.
          </note>
          <note>
            Detta är en nödvändig utveckling som jag välkomnar och stöder.
            Majoriteten av världens 36 miljoner människor som lever med hiv
            eller aids saknar tillgång till bromsmediciner. Bromsmediciner
            kan, om de används rätt, ge sjuka människor ett längre och människovärdigare
            liv.
          </note>
          <note>
            Läkemedelsbolagen måste ta sitt ansvar och i samarbete med berörda
            parter ge sitt bidrag för att lösa den globala ödesfråga som hiv/aids
            är. Det är inte rimligt och moraliskt försvarbart att fattiga
            ska betala läkemedelsföretagens utvecklingskostnader;
          </note>
          <note>
            det kan vi i den rika världen göra. Vi vill gärna ha nya och
            bättre mediciner, och vi har förståelse för läkemedelsbolagens
            behov av patentskydd. Men det är en rättighet som måste hanteras
            med ansvar och omdöme om den ska förtjäna respekt och legitimitet.
          </note>
          <note>
            Läkemedelsbolagens beslut i Sydafrika kan bana väg för en ökad
            tillgång till bromsmediciner om andra företag i branschen följer
            efter. Därför är det viktigt att fortsätta arbetet och följa upp
            det positiva utfallet från Sydafrika.
          </note>
          <note>
            Inom EU har vi arbetat fram en omfattande handlingsplan för att
            öka tillgången till läkemedel för att bekämpa bl.a. hiv/aids.
            Vi hoppas kunna fatta beslut om handlingsplanen nästa vecka.
          </note>
          <note>
            Handlingsplanen öppnar möjligheter för läkemedelsindustrin till
            samarbete och till att i första hand på frivillig väg sänka priserna
            på mediciner på uländernas marknader. För bromsmediciner till
            de fattigaste länderna bör detta göras till en regel. För att
            inte undergräva ett sådant system krävs mekanismer för att undvika
            att medicinerna kommer tillbaka till våra marknader.
          </note>
          <note>
            Om det inte går att komma framåt på frivillig väg finns det möjligheter
            i WTO:s avtal om handelsrelaterad immaterialrätt, det som brukar
            kallas TRIPS-
          </note>
          <note>
            avtalet, att utfärda s.k. tvångslicenser. Detta innebär att länder
            kan ge tillstånd till produktion av ett patenterat läkemedel utan
            patenthavarens samtycke under vissa villkor. Det kan handla om
            en nationell nödsituation eller om någon annan extrem situation.
          </note>
          <note>
            Skulle det visa sig att det finns oklarheter om hur
          </note>
          <note>
            TRIPS-avtalet ska tolkas, ska vi naturligtvis vara beredda att
            bidra till nödvändiga förtydliganden så att det klargörs vad avtalet
            innebär för skyddet av människors hälsa.
          </note>
          <note>
            Få fattiga länder har i dag egen lokal produktion.
          </note>
          <note>
            EU kommer därför att stödja lokal produktion dels av läkemedel
            där patentskyddet gått ut, dels inom ramen för licensavtal med
            patenthavaren.
          </note>
          <note>
            Ökad tillgång till läkemedel är bara en del av lösningen på de
            enorma problem vi står inför när det gäller den katastrof som
            hiv/aids-epidemin innebär.
          </note>
          <note>
            Här krävs åtgärder på bred front i form av stora satsningar på
            prevention och sjukvård. Förebyggande åtgärder och uppbyggnad
            av fungerande nationella hälsosystem är nödvändiga för att hindra
            smittspridning, vårda sjuka och klara uppföljning och kontroll
            av användning av bromsmediciner.
          </note>
          <note>
            För att dessa åtgärder ska få genomslag krävs också en ökad öppenhet
            i samhället kring frågor om hiv/aids och sexualitet.
          </note>
          <note>
            Sverige samarbetar nära med Världshälsoorganisationen och inom
            FN:s program mot hiv/aids,
          </note>
          <note>
            UNAIDS, för att öka tillgängligheten till läkemedel mot hiv/aids.
            Detta samarbete tar sig uttryck i form av såväl dialog som ekonomiskt
            stöd.
          </note>
          <note type="speaker">
            Anf. 63 EVA JOHANSSON (s):
          </note>
          <note>
            Fru talman! Först vill jag tacka handelsministern för ett bra
            och innehållsrikt svar. Det är rätt länge sedan jag frågade om
            utvecklingsländernas tillgång till aidsmediciner. Då var vi många
            som upprördes över läkemedelsföretagens tämligen kallhamrade inställning.
            Av inslag i medierna då verkade i varje fall inte de svenska företrädarna
            för företagen må särskilt bra av hur frågan hanterades av deras
            egna ledningar. Jag tog det som ett gott tecken när det gällde
            att hitta lösningar i den då aktuella frågan om stämningen mot
            Sydafrika. Dessbättre visade det sig vara ett riktigt antagande,
            för de här företagens kortsiktiga vinstanspråk fick ge vika för
            medmänsklighet och humanism.
          </note>
          <note>
            Det gick att få fram en överenskommelse som inte slår undan benen
            för företagens forsknings- och utvecklingsarbete, och det är bra.
            Detta visar vilken viktig roll som opinionsbildning spelar. Det
            blev helt enkelt för dyrt för de här företagens image att framhärda
            i sina krav.
          </note>
          <note>
            Självfallet är det också viktigt, precis som handelsministern
            säger, att regeringar och parlament reagerar och agerar i de internationella
            forum där de här frågorna diskuteras. Jag är uppriktigt glad över
            att
          </note>
          <note>
            Sverige spelar en positiv och aktiv roll.
          </note>
          <note>
            Jag är övertygad om att vi bara har sett början på en diskussion
            i internationaliseringens kölvatten om rätten till de framsteg
            som görs. Det gäller inte bara inom medicin utan också inom andra
            områden. Jag kan mycket väl tänka mig att liknande diskussioner
            dyker upp i framtiden som handlar om miljö, energiutvinning, kommunikationer
            och många andra områden där fattiga människors tillgång till kunskaper
            och framsteg ställs emot företags rätt till sina landvinningar
            och patent.
          </note>
          <note>
            Det är inte fel, tycker jag, att ställa krav på en mer solidarisk
            fördelning. Det mesta när det gäller de framsteg som görs har
            ju skapats i samverkan mellan ett samhälle som tar sitt ansvar
            för en hög utbildningsnivå och ett gott utvecklingsklimat där
            människor känner sig både trygga och kunniga och, å andra sidan,
            initiativrika och skickliga företagare och deras anställda. Därför
            vore det också rimligt med en diskussion om en viss rätt till
            en del av det resultat som produceras.
          </note>
          <note>
            Jag kan tänka mig att en sådan del av resultatet kan tas ut t.ex.
            i form av en rätt för utvecklingsländer att i ökad utsträckning
            få del av framsteg, på sådana villkor att detta görs tillgängligt
            också för de fattiga.
          </note>
          <note>
            Detta kräver naturligtvis internationella överenskommelser och
            att Sverige är en aktiv part i det internationella samarbetet.
          </note>
          <note>
            Jag har fått ett utförligt och bra svar från handelsministern.
            Jag har egentligen ingen anledning att ställa ytterligare frågor
            utan riktar mer en uppmaning till ministern om att i internationella
            forum arbeta vidare för att forskningens och utvecklingsarbetets
            resultat i större utsträckning kan komma också fattiga länder
            och människor till del samt om att bidra till fortsatt opinionsbildning
            för en rättvisare värld. I det här aktuella fallet gav ju det
            ett mycket bra resultat.
          </note>
          <note>
            Jag är övertygad om att den starka opinion som både människor
            och företrädare för länder visade var det som förde fram till
            det lyckade resultatet.
          </note>
          <note>
            Anf. 64 HANS HJORTZBERG-
          </note>
          <note type="speaker">
            NORDLUND (m):
          </note>
          <note>
            Fru talman och herr handelsminister! Det är väldigt bra att vi
            fick handelsministern att i dag svara på dessa frågor. Det finns
            väl ingen fråga i världen i dag som har ett sådant samband med
            ekonomin som just frågan om hiv/aids. Så är det i vårt land och
            så är det naturligtvis ännu mer i sydliga Afrika.
          </note>
          <note>
            Det är ju inte bara ett företag som kostar pengar och som man
            har vunnit över i Sydafrika, utan de flesta tillverkarna - det
            finns ett tjugotal - har gått med på vissa reduceringar av sina
            inkomster. Vi vet ännu inte hur många det blir som till sist går
            med och om det blir de mest effektiva medlen. Nya medel kommer
            hela tiden fram, och nya medel kostar oändligt mycket pengar.
            Vi har ingen aning om, och det gäller kanske de flesta av oss,
            hur mycket den här industrin egentligen kostar. Att göra ett enda
            litet piller kostar miljarder dollar, och någonstans ifrån kommer
            de pengarna. En del av pengarna kommer kanske från företagens
            egen produktion av andra medel, och en hel del kommer från olika
            institutioner.
          </note>
          <note>
            Mycket lite av det hela är statliga pengar.
          </note>
          <note>
            I Sverige, för att ett ögonblick gå över till vårt land, ger
            vi i dag en minskande andel pengar till hiv/aids-forskning och
            hiv/aids-behandling därför att man anser att problemet här mer
            eller mindre är löst, vilket naturligtvis är en illusion av den
            allra värsta sorten.
          </note>
          <note>
            Dock tycker jag att vad handelsministern sade här var väldigt
            bra. Jag håller med om det allra mesta men lite skeptisk är jag
            kanske till att de här länderna kommer att kunna att ta ut så
            väldigt mycket pengar från dessa medel - de kommer ju fortfarande
            att kosta. Även om man tar betalt bara för utvecklingskostnaderna
            kommer de här medicinerna att vara extremt dyra.
          </note>
          <note>
            Inte förrän forskningen har kunnat fortsätta och man har fått
            fram effektiva virusdödande substanser och effektiva vacciner
            börjar vi lite grann kunna tala om att behärska hivfrågan. Det
            vet också nästan alla i dag; man bara väntar på att det ska komma
            fram. Men enligt de rapporter som jag fått - jag har haft ganska
            god kontakt med forskare på området - kommer det att ta ytterligare
            en eller ett par dekader innan vi har de här substanserna.
          </note>
          <note>
            Om man ger bort alltför mycket pengar här finns det en viss risk
            att de pengar försvinner som skulle gå tillbaka till forskningen.
            Då riskerar vi att inte heller den amerikanska forskningen, som
            är den allt överskuggande forskningen, inte längre kan drivas
            med den intensitet som behövs.
          </note>
          <note>
            Sedan har jag en fråga till. Pengarna skulle kanske behöva gå
            till andra saker än bara till själva medicinerna, som är en sak
            för sig. Det här är komplexa mediciner från en annan synpunkt.
            De fordrar det som man på läkarspråk kallar för compliance, dvs.
            att patienterna verkligen vet hur man tar medicinerna.
          </note>
          <note>
            Det här är ett problem i Sverige. Det fordras en enorm disciplin
            hos de som ska ta dem. Följer de inte ordinationen insjuknar de
            på nytt.
          </note>
          <note>
            Den som känner till Afrika lite grann vet att detta inte är särskilt
            lätt. Det är svårt att lära männen att använda kondomer. De anser
            sig ha rätt att utöva sin sexualitet utan att över huvud taget
            bry sig om sådana saker.
          </note>
          <note type="speaker">
            Anf. 65 Statsrådet LEIF PAGROTSKY (s):
          </note>
          <note>
            Fru talman! Jag tycker att det är väldigt glädjande med den enighet
            som vi har i den här frågan bland partierna här i Sveriges riksdag,
            åtminstone av den här debatten att döma.
          </note>
          <note>
            Det är en politik som inte är helt lätt att sammanfatta. Den
            står ju på två ben och kan upplevas som motsägelsefull. Å ena
            sidan har vi i Sverige ett starkt försvar för patenträtten och
            för det upphovsrättsliga skyddet av uppfinningar.
          </note>
          <note>
            Å andra sidan försvarar vi fattiga länders rätt att få medicin
            till sina fattiga invånare utan hinder av patenträtten. Vi får
            detta att gå ihop, tycker jag, genom att kräva att företagen hanterar
            det skydd som vi erbjuder dem i form av patentskyddet med omsorg
            och varsamhet och att de inte missbrukar det så att de undergräver
            allmänhetens förtroende för patentsystemet. De ska inte ta ut
            priser på sina läkemedel som gör det omöjligt för människor i
            nöd som behöver dessa viktiga läkemedel att få tillgång till dem.
          </note>
          <note>
            Processen i Sydafrika visade att många företag inte hade förstått
            den här känsliga balansgången. De var på väg att göra ett redigt
            självmål som skulle ha lett till att vi som slåss för patentskyddet
            inte skulle ha känt samma engagemang och motivation, eftersom
            vi hela tiden skulle ha haft en gnagande oro. I stället för att
            ha slagits för skydd för forskning, drivkrafter för tillväxt och
            utveckling samt ett bättre liv för människorna på jorden hade
            vi slagits för giriga storföretags rätt att försvara sina vinster
            till priset av lidande och död i fattiga länder. I så fall hade
            det här systemet inte gått att försvara, att konsolidera och än
            mindre att bygga ut vidare. Jag tror att det som vi nu ser är
            en bra utveckling.
          </note>
          <note>
            Det finns i dagens handelsavtal möjligheter för fattiga länder
            att utan hinder av patentskyddet skaffa mediciner om det behövs
            i nödsituationer. Avtalen är väldigt nya. Reglerna har ännu inte
            testats ordentligt, och jag tycker att det är kolossalt viktigt
            att dessa regler är så pass tydliga att både de länder och de
            företag som berörs har någorlunda känsla för vad de innehåller.
            Är det så - och det får vi värdera nu i ljuset av dessa erfarenheter
            - att de är för otydliga är vi öppna för att inleda nya diskussioner
            och förhandlingar som förtydligar reglerna på ett klarare och
            redigare sätt så att alla berörda vet vad som gäller.
          </note>
          <note>
            I själva verket är redan ett möte planerat i Världshandelsorganisationen
            i Genève i juni som helt och hållet ska ägnas åt just den här
            frågan. Vi ser fram mot den diskussionen, och vi från svensk sida
            kommer att delta aktivt. Det finns mycket annat att göra, såväl
            i WTO som i EU - jag nämnde den handlingsplan som vi ska fatta
            beslut om i nästa vecka - och inte minst från företagen för att
            säkerställa att de välsignelsebringande framsteg som de har gjort
            med vetenskapliga metoder i sin forskning kommer alla till del,
            också människor i fattiga länder.
          </note>
          <note type="speaker">
            Anf. 66 EVA JOHANSSON (s):
          </note>
          <note>
            Fru talman! Jag har egentligen inte så mycket att tillägga. Jag
            vill bara be handelsministern att kommentera den gissning som
            jag gör, att vi kommer att uppleva sådana här diskussioner på
            andra områden som inte har med mediciner att göra.
          </note>
          <note>
            Jag vill också att handelsministern kommenterar de insatser som
            kan behöva göras inom andra områden.
          </note>
          <note>
            Ett konkret exempel är vattenrening. Vi vet att vatten är en
            mycket knapp resurs i många länder. Den minsta lilla rubbning
            av den situation som nu råder kan leda till katastrofer. Här är
            det kanske inte lika lätt att hänvisa till en konkret fråga om
            liv och död som det är när det gäller hiv och aids. Man kan inte
            visa upp människor på samma sätt.
          </note>
          <note>
            Är handelsministern beredd att ta upp internationella diskussioner
            på andra områden än just inom medicin?
          </note>
          <note>
            Anf. 67 HANS HJORTZBERG-
          </note>
          <note type="speaker">
            NORDLUND (m):
          </note>
          <note>
            Fru talman! Herr handelsminister! Jag tycker också att det är
            väldigt intressant att delta i en debatt där vi i stort sett är
            eniga allihop. Det är viktigt att vi fortsätter med sådana här
            debatter och att debatten i hela landet hålls levande.
          </note>
          <note>
            Det finns mycket att göra här i Sverige. Vi har en aidsvård som
            emellanåt är mycket bra, men inte alltid. Vi har en forskning
            som har varit mycket bra, men som man har dragit ned på därför
            att man har prioriterat andra områden. Här kan man från svensk
            sida göra en insats för att bidra till att förbättra världssituationen
            när det gäller hiv och aids.
          </note>
          <note>
            Det finns mycket annat att säga. Jag vill gå in på en del följder
            av hiv. Det handlar inte bara om de miljoner människor som dör,
            de många barn som blir föräldralösa, de stora sociala problemen,
            utan det finns mycket annat som inte har direkt med medicinerna
            att göra. Det finns många följdsjukdomar. Det har blivit en världsvid
            spridning av tbc. En mycket stor grupp av dem som nu är nysmittade
            med tbc är just hivsmittade människor eftersom deras motståndskraft
            går ned så enormt.
          </note>
          <note>
            Här finns alltså massor att göra. Jag tycker att debatten ska
            fortsätta. Jag har blivit inbjuden till FN i sommar där det ska
            hållas en konferens om hiv och aids. Det ska bli mycket intressant
            att höra om hur utvecklingen går. Den går dock framåt, även om
            situationen ibland ser väldigt pessimistisk ut.
          </note>
          <note type="speaker">
            Anf. 68 Statsrådet LEIF PAGROTSKY (s):
          </note>
          <note>
            Fru talman! Jag är liksom Eva Johansson övertygad om att detta
            bara är början på ett växande debattområde som vi kommer att se
            i framtiden. I takt med att vi går över till en mer kunskapsbaserad
            ekonomi i världen och i takt med globaliseringen tror jag att
            flera av frågorna kommer att handla om ersättning för kunskap,
            immaterialrätt, mönsterskydd, patentfrågor.
          </note>
          <note>
            Debatten kommer att handla om alla möjliga olika områden som
            vi i dag kanske inte riktigt förutser.
          </note>
          <note>
            Men jag tror att läkemedelsfrågorna kommer att vara speciella
            i det avseendet att ingen annanstans är det så kolossalt stora
            skillnader mellan priset som man betalar över disk - vare aig
            det rör sig om privatpersoner eller om läkemedelsförsäkringen
            - och produktionskostnaden för själva tabletten.
          </note>
          <note>
            När det gäller vattenreningspatent och andra tekniska landvinningar
            tror jag att det pris som köparen betalar ligger närmare vad det
            kostar att producera den speciella vattenreningsanläggningen.
            Möjligheten att sänka priset med 95 % om man bara hittar en förhandlingslösning
            i fråga om patentersättningen finns nog inte på så många ställen.
            En del av de områden som gäller musik och annat är av den karaktären
            att jag inte tycker att det är lika angeläget att göra avsteg
            från de grundläggande principerna som det är när det gäller hälsa
            eller miljövård.
          </note>
          <note>
            Jag tror inte att det här är sista gången vi har anledning att
            diskutera detta i riksdagen, särskilt som
          </note>
          <note>
            Sverige är så starkt på de kunskapsbaserade områdena. Här kommer
            vi att få jobba alltmer aktivt för att se till att regelsystemen
            utvecklas i takt inte bara med den ekonomiska utvecklingen utan
            också med den värderingsutveckling vi kommer att ha på de här
            viktiga områdena.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2000/01:364 om utvärdering av konkurrensutsättningen
            inom äldreomsorgen
          </note>
          <note>
            Anf. 69 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Lena Olsson har frågat mig dels om jag tänker ta
            initiativ till att vi får en ökad kunskap om konkurrensutsättningen
            inom äldreomsorgen, dels vilka åtgärder jag tänker ta initiativ
            till så att den enskilde äldres inflytande säkras i samband med
            konkurrensutsättning.
          </note>
          <note>
            Först av allt vill jag säga att jag håller med Lena
          </note>
          <note>
            Olsson när det gäller betydelsen av att följa upp och utvärdera
            konkurrensutsättningen inom äldreomsorgen, inte minst därför att
            det i dag finns brister i kunskaperna om konkurrensutsättningens
            effekter bl.a.
          </note>
          <note>
            när det gäller kvaliteten i den upphandlade verksamheten.
          </note>
          <note>
            Vi har under 1990-talet haft en period av successivt ökad konkurrensutsättning
            inom äldreomsorgen.
          </note>
          <note>
            Såväl entreprenadverksamhet som köp av enskilda platser har ökat
            kraftigt i omfattning, om än från en låg nivå. Denna utveckling
            har dock planat ut under senare år. I dag får ungefär 9 % av de
            äldre med vård och omsorg sina insatser från en privat vårdgivare.
          </note>
          <note>
            Ungefär hälften av landets kommuner har antingen överlåtit driftsansvar
            till privata entreprenörer eller köpt platser av privata företag.
            Det är i huvudsak i storstäder, större och medelstora städer samt
            i förortskommuner som privata entreprenörer anlitas, medan de
            praktiskt taget saknas helt i glesbygdskommuner och mindre kommuner.
          </note>
          <note>
            Lena Olsson tar i interpellationen upp den brist i kontinuitet
            i omsorgen om äldre som frekventa byten av entreprenör kan skapa.
            I detta sammanhang är det viktigt att påpeka att Socialstyrelsens
            studie visade att det var nästan dubbelt så vanligt att verksamheten
            fortsatte med samma entreprenör då kontraktstiden gick ut som
            att det blev byte av entreprenör. Kontinuitet dominerar således
            framför byte av entreprenör inom den entreprenaddrivna verksamheten.
          </note>
          <note>
            Jag har personligen ingenting emot att verksamhet till viss del
            drivs av privata entreprenörer. Det viktiga är att samhället har
            möjlighet att styra de grundläggande förutsättningarna för verksamheten.
            Som exempel kan nämnas att vård och omsorg ska vara tillgängliga
            efter behov och inte efter köpkraft. Regeringen ser inte alternativa
            driftsformer som ett mål i sig; däremot kan de i vissa fall utgöra
            medel.
          </note>
          <note>
            Kommunernas möjlighet att sluta avtal med någon annan om att
            utföra kommunens uppgifter inom socialtjänsten regleras i socialtjänstlagen.
            Beslut om upphandling i konkurrens fattas av politikerna i respektive
            kommun. Den rättsliga regleringen av hur upphandlingen ska genomföras
            finns främst i lagen om offentlig upphandling.
          </note>
          <note>
            Det är av stor vikt att kommunens underlag vid upphandling är
            så utformat att det möjliggör en bedömning av såväl kvalitet som
            pris vid beslut om vem som ska få uppdraget. Det är också viktigt
            att kommunen sätter upp tydliga mål för kvaliteten i verksamheten
            och att man har en bra kontroll över att kvaliteten upprätthålls.
            Jag vill understryka att det enligt lagstiftningen är kommunen
            som ytterst är ansvarig gentemot den enskilde, oavsett om det
            är kommunen eller en privat entreprenör som driver verksamheten.
          </note>
          <note>
            I den nationella handlingsplanen för äldrepolitiken
          </note>
          <note>
            (prop. 1997/98:113) lyfts äldres inflytande i samhället och över
            sin vardag fram som ett av äldrepolitikens mål. Äldre bör självklart
            finnas representerade bland förtroendevalda i kommuner, landsting
            och riksdag.
          </note>
          <note>
            Det är också viktigt att pensionärsorganisationernas möjlighet
            att medverka i processen inför beslut i kommuner och landsting
            som rör äldres förhållanden tas till vara. Jag kan se att frågor
            om konkurrensutsättning kan vara ett viktigt område att ta upp
            i de lokala pensionärsråden.
          </note>
          <note>
            Den enskildes inflytande över den egna vård- och omsorgssituationen
            kan ske dels i samband med beslut om biståndsinsatser, dels i
            samband med genomförandet av insatserna. Detta regleras i socialtjänstlagen
            och förvaltningslagen.
          </note>
          <note>
            Som jag inledningsvis nämnde finns kunskapsbrister vad gäller
            konsekvenserna av den konkurrensutsättning som sker inom äldreomsorgen.
            Jag kommer därför att ta initiativ till att en utvärdering görs
            i denna fråga.
          </note>
          <note type="speaker">
            Anf. 70 LENA OLSSON (v):
          </note>
          <note>
            Fru talman! Jag vill tacka ministern så mycket för svaret. Jag
            och mitt parti tycker att det är väldigt glädjande att ministern
            tänker ta initiativ i den här frågan.
          </note>
          <note>
            Låt mig först ta upp entreprenörskapet. Jag bor i en glesbygdskommun
            där det inte så mycket är fråga om att privatisera. Jag har dock
            sett skrämmande resultat här i Stockholm och fått ta del av både
            äldres och personals dåliga erfarenheter av detta. Jag tycker
            därför att det är jättebra att ministern tänker ta initiativ i
            frågan. Min första fråga är: Inom vilket tidsperspektiv kommer
            det här att ske? Kommer man att sätta i gång direkt, eller hur
            lång tid kan det tänkas ta?
          </note>
          <note>
            Ministern tog också upp individen i sitt svar. Jag har varit
            i kontakt med ett flertal fall där man redan från början, när
            man velat lägga ut någonting på entreprenad, har mött ett väldigt
            stort motstånd från både personal och äldre. I dessa fall har
            man inte tagit hänsyn till det. Jag har också upplevt att man
            många gånger lägger ut dyra boendealternativ på entreprenad för
            att få ned kostnaderna. Individen tillfrågas inte.
          </note>
          <note>
            Jag tycker att det är beklämmande att man kan utsättas för detta
            mot sin vilja. Det är ju ens hem det handlar om.
          </note>
          <note>
            Det kan också vara så att personal inte vill ställa upp och följa
            med till den nya arbetsgivaren. Man vill helt enkelt jobba för
            kommunens räkning och slutar därför. Detta kan alltså ha stor
            påverkan på individen.
          </note>
          <note>
            Det ministern säger om pensionärsråd tycker jag också är jättebra.
            Jag tycker dock att det lite mer skulle spegla också individens
            vilja. Det är samma sak när det gäller det särskilda boendet för
            funktionshindrade.
          </note>
          <note>
            Ministern säger vidare att han personligen inte har något emot
            att verksamheten till viss del drivs av privata entreprenörer.
            Där skiljer vi oss nog åt. Jag kan se kooperativ som komplement,
            men jag har väldigt svårt att se att man ska driva ett äldreboende
            med syfte att tjäna pengar. Det kanske man kan få en kommentar
            till.
          </note>
          <note>
            Det var ju också ganska stora utspel från socialdemokratin på
            förstamaj när det gäller privatiseringar och konkurrensutsättningar.
            Som jag fattar det gällde det allt slags privatisering och konkurrensutsättning.
          </note>
          <note>
            Man har inte definierat vad man menar. Jag hoppas att det också
            gällde äldreomsorgen.
          </note>
          <note>
            Till detta vill jag säga något om valfrihet. Om vi tittar på
            Stockholmsregionen kan vi se att man på
          </note>
          <note>
            Kungsholmen nu lägger ut de kommunalt drivna äldreboendena Solbacken,
            Marieberg och Linden på entreprenad. Detta gör man mot tjänstemännens
            inrådan. Det här skulle nämligen bli 3 miljoner dyrare.
          </note>
          <note>
            Kvar i kommunens regi blir bara ett äldreboende. Då anser jag
            inte att det finns så mycket valmöjligheter.
          </note>
          <note>
            Anf. 71 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Under förra året redovisade Socialstyrelsen en rapport
            om konkurrensutsättning och entreprenader inom äldreomsorgen.
            Rapporten handlade om hur entreprenader och konkurrensutsättning
            har vuxit fram under de senaste åren och innehöll också en kartläggning
            av omfattningen av entreprenader i äldreomsorgen. Rapporten belyste
            dock inte de kvalitativa aspekterna på konkurrensutsättningen.
            Efter den diskussion som har förts under den senaste tiden finns
            det anledning att göra en speciell studie just kring kvalitetsfrågorna.
          </note>
          <note>
            Utvärderingen som jag nu talar om bör just ha kvalitetsfrågorna
            som väsentligt uppdrag, dvs. se över vad som har hänt med konkurrensutsättningen
            ur ett medborgarperspektiv och utifrån kraven på kvalitet i äldreomsorgen.
            Någon sådan utredning har inte gjorts från statens sida och det
            finns anledning att göra det.
          </note>
          <note>
            På frågan när det här ska komma i gång är svaret så snart som
            möjligt. Vi håller på att diskutera i departementet vem som ska
            få uppdraget. Här kan man tänka sig olika vägar. Socialstyrelsen
            är väl den myndighet som är mest kompetent när det gäller just
            kvaliteten. Men man kan faktiskt också tänka sig en samverkan
            med universitet och högskolor, att Kommunförbundet deltar i arbetet
            eller kanske rentav att man också utnyttjar Statskontoret. Vi
            ska överväga vilken som är den bästa formen för en utvärdering.
            Men avsikten är att det ska ske snart och att vi under det kommande
            året ska kunna få en redovisning av hur kvaliteten har förändrats
            eller utvecklats som en följd av konkurrensutsättningen.
          </note>
          <note>
            När det sedan gäller den principiella frågan, om man ska acceptera
            entreprenörer, förklarade jag i mitt svar att jag inte har någonting
            emot entreprenörer.
          </note>
          <note>
            Men det är rätt viktigt att man inte gör det till just den ideologiska
            fråga som det håller på att bli här i Stockholm, dvs. att man
            privatiserar av ideologiska skäl.
          </note>
          <note>
            Jag kan tänka mig att man prövar olika alternativ om man tror
            att man därmed faktiskt får en bättre kvalitet. I huvudsak menar
            jag att det handlar om att pröva den typen av alternativa driftsformer
            som är non-profit. Det handlar alltså om att personalen ska ha
            möjlighet att driva verksamheten i egen regi, att man prövar icke
            vinstdrivande företag för att utveckla alternativ till den kommunala
            förvaltningsmodellen.
          </note>
          <note>
            Jag kan också tänka mig att privata företag kan förekomma om
            man vill utveckla äldreomsorgen. Men det är viktigt att man i
            så fall gör det i övertygelsen om att man faktiskt får en bättre
            kvalitet och att man kompletterar den samhälleliga omsorgen. Det
            som håller på att ske i Stockholm är att en stor del av äldreomsorgen
            är på väg att tas över av tre stora börsnoterade företag, som
            därmed kommer att dominera äldreomsorgen. Där ser jag en väldig
            risk.
          </note>
          <note>
            Men med ett material som utvärderar kvalitetsutvecklingen i äldreomsorgen
            finns det en chans att diskutera vad det är som faktiskt har hänt
            ur ett medborgarperspektiv och ur de äldres perspektiv. Då får
            vi en bättre grund för diskussionen om hur vi ska ställa oss till
            konkurrensutsättning i framtiden.
          </note>
          <note type="speaker">
            Anf. 72 LENA OLSSON (v):
          </note>
          <note>
            Fru talman! Jag vill tacka för svaret. Det här låter ju bra,
            tycker jag.
          </note>
          <note>
            Jag vill ställa en sista fråga. I hur stor omfattning kommer
            personalen att vara med i utvärderingen? Det handlar ju också
            om dem. När man pratar om kvalitet ska vi veta att inom äldreomsorgen,
            där jag själv har jobbat, utgörs kvaliteten till stor del av personaltätheten,
            hur mitt förhållande till den äldre är. Jag vill bara ställa den
            sista frågan om de också ska inkluderas i utvärderingen.
          </note>
          <note>
            Anf. 73 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Vi får väl avvakta och se hur vi bestämmer oss för
            att lägga ut uppdraget. Tanken är att det ska vara ett statligt
            organ som utför uppdraget.
          </note>
          <note>
            Det blir någon statlig myndighet eller något statligt organ som
            får regeringens uppdrag. Sedan kan ju uppdraget vara att utvärderingen
            ska ske i samarbete med både de som representerar de äldre på
            olika sätt och de som representerar personalen. Men uppdraget
            ska ligga hos något statligt organ eller en kombination av flera
            statliga organ som ska göra utvärderingen.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2000/01:368 om bemötandet inom sjukvården
          </note>
          <note>
            Anf. 74 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Viviann Gerdin har frågat mig vilka åtgärder jag
            avser vidta för att kvinnoperspektivet ska finnas med i bemötandet
            och i all behandling inom vården. Mitt svar är till stor del överensstämmande
            med tidigare lämnade svar på liknande frågor.
          </note>
          <note>
            Jag vill börja med att säga att en jämställd vård naturligtvis
            bör vara en självklarhet och en grundförutsättning i den svenska
            hälso- och sjukvården. Kvinnors och mäns behov är inte identiska
            utan skiljer sig åt avseende biologiska och psykologiska faktorer
            samt sociala och kulturella mönster. Det är därför viktigt att
            uppmärksamma dessa skillnader i syfte att uppnå bästa möjliga
            individuella behandling. Det är därmed också ytterst viktigt att
            olikheterna beaktas i den medicinska forskningen.
          </note>
          <note>
            Det är allmänt vedertaget att kvinnor utnyttjar vård i större
            utsträckning än män. Undersökningar visar också att kvinnor förskrivs
            och använder mer läkemedel än män samt att de läkemedel som förskrivs
            till kvinnor i större utsträckning är äldre. Det är dock viktigt
            att poängtera att ett äldre läkemedel inte nödvändigtvis innebär
            att det är sämre. Socialstyrelsen följer kontinuerligt läkemedelsanvändningen
            och kommenterar denna ur ett könsperspektiv.
          </note>
          <note>
            Regeringen har på olika sätt uppmärksammat de problem som kan
            förekomma i vården, inte minst när det gäller bemötandet och behandlingen
            av kvinnor.
          </note>
          <note>
            Regeringen har bl.a. föreslagit ändringar i lagstiftningen som
            trädde i kraft i början av år 1999 och som syftar till att stärka
            patientens ställning samt öka patientinflytandet i vården. Socialstyrelsen
            har fått i uppdrag att följa upp dessa ändringar, och en viktig
            fråga i det arbetet är att se om kvinnliga patienters ställning
            i vården har stärkts.
          </note>
          <note>
            Regeringen har i propositionen Forskning och förnyelse (prop.
            2000/01:3) tydligt lyft fram vikten av ett genusperspektiv i forskningen
            genom att föreslå att Vetenskapsrådet, som bl.a. svarar för forskning
            inom det medicinska området, inom ramarna för sin budget bör avsätta
            minst 10 miljoner kronor per år för könsforskning. Vetenskapsrådets
            styrelse har nyligen beslutat satsa 3,5 miljoner av dessa på könsperspektiv
            i medicinsk forskning under 2001. Regeringen har även i Nationell
            handlingsplan för utveckling av hälso- och sjukvården (prop. 1999/2000:149)
            betonat vikten av könsspecifik kunskap kring människors vårdbehov.
          </note>
          <note type="speaker">
            Anf. 75 VIVIANN GERDIN (c):
          </note>
          <note>
            Fru talman! Socialministern! Jag har funnit det angeläget att
            ställa den här frågan till socialministern efter alla rapporter
            som jag har tagit del av som visar att kvinnoperspektivet är eftersatt
            inom sjukvården.
          </note>
          <note>
            Det är inget nytt att kvinnor och män bemöts olika inom vården.
            Det har tidigare bekräftats i en statlig utredning.
          </note>
          <note>
            Den allra största utredningen man har gjort på det här området
            har utmynnat i betänkandet SOU
          </note>
          <note>
            1996:133 Jämställd vård. Det har nu gått drygt fem år sedan vi
            tog del av det. Många är vi som haft stora förhoppningar på att
            den utredningen, som också var mycket omfattande, skulle höja
            medvetandet och synliggöra könsskillnaderna, så att kvinnorna
            skulle tas på större allvar i sina kontakter med vårdgivarna.
          </note>
          <note>
            Men tyvärr får vi fortfarande rapporter som tyder på att flera
            vårdgivare betraktar kvinnorna som andra klassens medborgare.
          </note>
          <note>
            Jag undrar därför: Har regeringen några ambitioner för att öka
            jämställdheten inom sjukvården?
          </note>
          <note>
            För ett tag sedan kunde vi i Apoteksbolagets statistik läsa att
            kvinnor får billigare mediciner än män.
          </note>
          <note>
            Dessutom framkom i statistiken att kvinnor fick dubbelt så mycket
            medicin för depression som män, trots att det görs färre undersökningar
            av kvinnor, främst äldre kvinnor. Med hänsyn till detta kan man
            undra vad som ligger bakom, om det av tradition anses att kvinnor
            är mer psykiskt sjuka än män.
          </note>
          <note>
            Det borde även vara en självklarhet att kvinnor ska ingå i de
            försöksgrupper som testar läkemedel. Så är inte fallet i dag.
            Ända sedan 1970 har man diskuterat detta. Det borde vara uppenbart
            att kvinnoperspektivet ska in i den här frågan. Men fortfarande
            inkluderas bara män i forskningsprojekt som rör sjukdomar som
            drabbar båda könen. Senast i en läkartidning från innevarande
            år kan vi läsa detta.
          </note>
          <note>
            Argumenten mot att tillåta kvinnor att delta har angetts bl.a.
            vara att kvinnors hormonsvängningar skulle medföra problem för
            en del forskare att få bra resultat. Men även forskningsmetoderna
            sätter gränser för att kvinnor ska kunna delta. Likaså har det
            framförts att det blir för dyrt att låta kvinnorna medverka.
          </note>
          <note>
            När jag läser det här funderar jag: Har vi verkligen inte kommit
            längre? Är det år 2001 som vi pratar om de här förhållandena,
            eller betecknas kvinnor som några tillfälliga varelser på vår
            jord?
          </note>
          <note>
            Det är självklart så att den medicinska forskningen måste utövas
            på båda könen. Vi är olika. Vi har olika biologisk rytm och vi
            har olika fysik. Hänsyn till detta är ett medmänskligt krav.
          </note>
          <note>
            Det borde också ställas krav på Läkemedelsverket att redovisa
            könsspecifik dokumentation av det läkemedel som testas. Detta
            för säkerhet och effektivitet.
          </note>
          <note>
            Det är beklagligt att den medicinska forskningen enbart bedrivs
            på män och att det är först nu som nyttan och även riskerna börjar
            komma fram, vad det innebär för kvinnor att använda mediciner
            som enbart har testats på män.
          </note>
          <note>
            Jag har ytterligare en fråga: Vilka åtgärder avser socialministern
            att vidta framöver för att kvinnor ska bli mer likvärdigt betraktade
            inom både forskningen och läkemedelsindustrin?
          </note>
          <note>
            Anf. 76 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! En sak är att beskriva de problem som finns när det
            gäller bemötandet inom sjukvården. En annan sak är att beskriva
            vad som faktiskt har hänt under de senaste åren. Det har hänt
            mycket på det här området, inte bara i svensk sjukvård utan också
            internationellt. Problemet är uppmärksammat på ett helt annat
            sätt än tidigare. Jag ska redovisa några av de saker som faktiskt
            har hänt.
          </note>
          <note>
            Först och främst arbetar vi inom Regeringskansliet, inom Socialdepartementet,
            systematiskt med ett särskilt gender-program för hela välfärdsområdet,
            inklusive sjukvården. Frågan följs på ett helt annat sätt än tidigare.
          </note>
          <note>
            Nationella folkhälsokommittén har tagit upp frågan i sitt slutbetänkande,
            som nu är ute på remiss. Vi ska återkomma till riksdagen i höst
            med ett förslag med anledning av Folkhälsokommitténs betänkande.
          </note>
          <note>
            Där pekar man på att det inte bara inom sjukvården utan inom
            hela folkhälsoarbetet under lång tid har varit samma problem och
            bekymmer.
          </note>
          <note>
            När det gäller utredningen om bemötande av kvinnor och män inom
            hälso- och sjukvården, vars betänkande finurligt nog hette Jämställd
            vård - olika vård på lika villkor, har en del av det som föreslås
            faktiskt lett till åtgärder. I övrigt ska regeringen återkomma
            till det som inte har genomförts på de områdena och ta ställning
            till det.
          </note>
          <note>
            När det gäller diskussionen om forskningen har det inträffat
            att Medicinska forskningsrådet, dvs.
          </note>
          <note>
            Ämnesområdet för medicin under Vetenskapsrådet, nu lägger en
            helt annan tyngdpunkt på att se till att man får en ny sammansättning
            när det gäller de grupper som studeras för forskningsprogram.
            Tidigare kunde man nöja sig med, egendomligt nog, att det bedrevs
            forskning om t.ex. läkemedel trots att man visste att den utvalda
            gruppen bara bestod av män. Nu lägger man helt andra krav på detta
            när man ska ta ställning till ansökningar om forskningsmedel.
            Där finns en helt annan medvetenhet.
          </note>
          <note>
            Vi har fått en helt annan fördelning av kvinnliga forskare som
            är ganska spännande. I början av 70-
          </note>
          <note>
            talet var bara en femtedel av alla nya doktorander kvinnor. I
            dag är det faktiskt 60 % av de nyantagna doktoranderna som är
            kvinnor, vilket kommer att innebära att vi kommer att få en helt
            annan uppmärksamhet på problemställningen. Vi får en situation
            där fler kvinnor forskar på det medicinska området. Det kan leda
            fram till den största och viktigaste förändringen.
          </note>
          <note>
            Sedan var det frågan om den könsspecifika läkemedelsanvändningen.
            Detta är ett uppmärksammat problem, som det faktiskt inte finns
            någon som har någon bra förklaring till. Det är en paradox, precis
            som Viviann Gerdin påpekade, att antidepressiva läkemedel skrivs
            ut i väsentligt större utsträckning för kvinnor. Samtidigt visar
            annan statistik att självmordsfrekvensen är högre bland män. Om
            man bara följer det enkla konstaterandet om hur allvarliga psykiska
            problem är spridda, verkar det vara män. Ändå skrivs antidepressiva
            medel ut mer till kvinnor. Det är ingen som hittills har kunnat
            ge ett entydigt svar på varför det är så. Det är en fråga som
            Socialstyrelsen följer noggrant för att ge oss underlag för framtida
            diskussioner.
          </note>
          <note>
            Min poäng är att vi säkerligen är överens om problembeskrivningen.
            Det vi inte är överens om är beskrivningen om det faktiskt sker
            någonting eller inte, men utvecklingen är på väg åt rätt håll.
            Problemen uppmärksammas av alla som är ansvariga inom både sjukvården
            och forskningen.
          </note>
          <note type="speaker">
            Anf. 77 VIVANN GERDIN (c):
          </note>
          <note>
            Fru talman! Jag får börja med att tacka för den information jag
            har fått från socialministern.
          </note>
          <note>
            Visst, jag kan hålla med om det som sades i svaret. Visst är
            det så att jämställd vård naturligtvis bör vara en självklarhet.
            Problemet är att det inte är så.
          </note>
          <note>
            Socialministern sade i sitt svar att behoven inte är identiska.
            Naturligtvis är det inte så att män och kvinnor har identiskt
            lika behov eftersom vi skiljer oss åt, bl.a. biologiskt. Det är
            just det som är kärnan, dvs. att vara olika men att få vård på
            lika villkor. Det är den innersta kärnan i detta. Det gläder mig
            att höra att arbetet är på gång. Men jag har ställt min fråga
            därför att det har varit tyst. Det märks i sjukvården och i rapporterna
            att det här är någonting som går otroligt sakta. Fortfarande finns
            det en hel del fördomar inom vården i fråga om bemötande.
          </note>
          <note>
            Jag vill återigen knyta an till den statliga utredningen. Vad
            som framkom i utredningen, och även efteråt, är att det sannolikt
            finns en könsmässig fördom i meningen att kvinnliga hälsoproblem
            har svårare att framstå som klara och övertygande i det biomedicinska
            språket. Det är inte bara inom vården, utan det är det som anknyter
            till sjukvården. T.ex. vid handläggning av ärenden inom försäkringskassan
            går det att se att män har lättare att få sina ansökningar tillgodosedda.
            Det syns även i fråga om rehabilitering. Rehabilitering för män
            sätts in snabbare, är mer kostsam samt ges under en längre tid
            än för kvinnor.
          </note>
          <note>
            Det visar att det satsas mer på att återrehabilitera män än kvinnor.
            Det kan inte accepteras. Här vill vi se resultat. Jag är medveten
            om att det inte går att få på en gång, men det vore bra att få
            en återkoppling och redovisning av vad som är på gång.
          </note>
          <note>
            Det är mycket oroväckande när studier kan visa på när det gäller
            bemötande i sjukvården, att en kvinna kan komma in med en misstänkt
            hjärtinfarkt, vara i ett sämre tillstånd än en man, men ändå få
            ett mer passivt mottagande och en mer passiv behandling.
          </note>
          <note>
            Det har lett till att kvinnor vid misstänkt hjärtinfarkt har
            en högre dödlighet inom 30-dagarsramen.
          </note>
          <note>
            Detta gäller även språket. Vi vet att män och kvinnor har olika
            sätt att uttrycka sig. Att göra sig förstådd inom sjukvården kan
            inte bara vara patientens ansvar utan måste även vara sjukvårdens
            ansvar.
          </note>
          <note>
            Detta är någonting som bör uppmärksammas hos de utbildningsansvariga.
          </note>
          <note>
            Bland de anmälningar som har gjorts till Hälsooch sjukvårdens
            ansvarsnämnd och förtroendenämnd handlar vart sjunde ärende om
            bemötandeproblem.
          </note>
          <note>
            Kvinnorna dominerar kraftigt här. Åtgärder på alla håll och kanter
            handlar mycket om attityder och värderingar. Det är ett långsiktigt
            arbete, men man måste samtidigt ställa krav och synliggöra detta
            för att flera ska bli medvetna om vad som sker. Det sker mycket
            omedvetet. Vi vill höja medvetandegraden i bemötandet.
          </note>
          <note>
            Anf. 78 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Det handlar säkert om ett komplext problem av fördomar,
            attityder och traditioner men också sammansättningen av personalen
            inom sjukvården. Under långa tider dominerades sjukvårdsorganisationen
            av män. Det är på väg att ändras. Forskningen på sjukvårdens område
            dominerades av män, men även det är på väg att ändras. Det handlar
            om ett arbete över hela fältet när det gäller organisation, inriktning,
            forskning och kunskapsspridning på det medicinska området.
          </note>
          <note>
            Vi kommer att få möjlighet att diskutera detta väsentligt mer
            ingående när vi ska ta ställning till regeringens förslag med
            anledning av Nationella folkhälsokommitténs rapport. Där är problemen
            uppmärksammade. Då handlar det om alltifrån hälso- och sjukvården
            över till det som vi betraktar som folkhälsoarbete.
          </note>
          <note>
            Ett ytterligare komplicerande faktum som man bör beakta är att
            det uppenbart finns en skillnad mellan män och kvinnor när det
            gäller att vända sig till sjukvården. Kvinnor söker vård och har
            en annan hållning till sjukvården vad avser att försöka komma
            i kontakt med och nyttja sjukvården än vad män har.
          </note>
          <note>
            Men när det sedan gäller förskrivning av läkemedel tycks det
            finnas en föreställning om att man mera ska förskriva i huvudsak
            gamla och utprovade läkemedel till kvinnor än vad man gör till
            män. Åt männen förskrivs de nya läkemedlen, som är dyrare men
            som också kan vara något mer riskfyllda.
          </note>
          <note>
            Det är intressant att reflektera över vad det här beror på. Kvinnor
            söker sjukvård i större utsträckning än män, men när de väl kommer
            dit får de uppenbart förskrivningar av äldre läkemedel. Dessa
            är inte nödvändigtvis sämre, som jag tidigare påpekat, men det
            är ett intressant konstaterande att man förskriver nyare läkemedel
            till män. Det kan vara så som Viviann Gerdin påpekar att det finns
            en föreställning om att man måste se till att männen blir snabbare
            behandlade, får rehabilitering fortare osv., vilket grundar sig
            på fördomar som borde höra till historien.
          </note>
          <note type="speaker">
            Anf. 79 VIVIANN GERDIN (c):
          </note>
          <note>
            Fru talman! Jag vill till socialministern säga att det i alla
            fall var mycket glädjande att höra att det har blivit så många
            fler kvinnor inom forskningsvärlden.
          </note>
          <note>
            Jag tror att det är en mycket viktig förutsättning för anläggande
            av ett större könsperspektiv i detta sammanhang.
          </note>
          <note>
            Det här är en angelägen fråga för mig. Jag representerar ju Centerpartiet,
            som har jobbat mycket med jämställdhetsfrågorna ända sedan vi
            bidrog till att en jämställdhetslag infördes här i Sverige. Jag
            är den första att beklaga att jämställdhetsfrågorna ibland har
            kommit att betraktas som ett särintresse. Den särbehandling som
            man kan konstatera - omedveten eller ej - inom vården bidrar till
            att skuldbelägga många kvinnor som söker vård men som inte lyckas
            bli hjälpta. Många av de här kvinnorna skuldbelägger sig själva
            när de har svårigheter att göra sig förstådda och få gehör för
            vad deras problem handlar om.
          </note>
          <note>
            Helst vill vi att jämställdheten ska uppnås med automatik och
            att våra handlingar av ryggmärgen ska styras åt rätt håll, men
            så enkelt är det ju inte. Det framstår allt tydligare att det
            behövs mer av könsteoretisk forskning och även ett mer uttalat
            könsperspektiv i vården. Det är ett faktum att mannen fortfarande
            är normen i det svenska samhället. Detta utgör naturligtvis också
            ett hot mot en positiv utveckling av kvinnors hälsotillstånd.
          </note>
          <note>
            Jag vill avslutningsvis säga att kvinnor nyttjar vård. Jag vill
            dock inte säga att vi utnyttjar den. Jag tackar än en gång för
            svaret. Jag tror att det finns anledning att återkomma framöver.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2000/01:383 om
          </note>
          <note>
            Xenical och Viagra i läkemedelssubventioneringssystemet
          </note>
          <note>
            Anf. 80 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Chatrine Pålsson har frågat mig vad skälet är till
            att jag nu - under tiden som en proposition om läkemedelssubventionerna
            bereds - vidtagit åtgärden att lyfta ut Xenical och Viagra ur
            läkemedelssubventioneringssystemet samt vad jag avser att göra
            för att läkarkåren i stället för regeringen ska få bedöma när
            ifrågavarande läkemedel behövs. Hon har också frågat vad jag avser
            göra för att inte utöka antalet läkemedel där regeringen bättre
            än läkarkåren anser sig kunna bedöma det medicinska behovet.
          </note>
          <note>
            Bakgrunden är det åtgärdsprogram för sjukvården som regeringen,
            samarbetspartierna och Landstingsförbundet gemensamt presenterade
            i anslutning till den ekonomiska vårpropositionen. Tillsammans
            med den nationella handlingsplanen utgör detta åtgärdsprogram
            ett heltäckande program för hälso- och sjukvårdens långsiktiga
            utveckling.
          </note>
          <note>
            En del av åtgärdsprogrammet är ett avtal mellan staten och Landstingsförbundet
            om det framtida ansvaret för läkemedelsförmånen. Avtalet, som
            sträcker sig över perioden 2002-2004, lägger fast de ekonomiska
            ramarna för perioden och innebär att parterna även i fortsättningen
            delar ansvaret för läkemedelsförmånen. Avtalet anger vidare en
            viljeinriktning för den framtida utvecklingen av läkemedelsförmånen
            som bl.a. innebär ökade incitament och ökat ansvarstagande för
            landstingen.
          </note>
          <note>
            Ett av målen med avtalet är att säkerställa att läkemedelskostnaderna
            inte tränger ut annan angelägen hälso- och sjukvård. Som ett led
            i denna strävan och för att underlätta landstingens ökade ansvarstagande
            för läkemedelsförmånen har vissa grupper av läkemedel, genom en
            ändring av förordningen
          </note>
          <note>
            (1996:1294) om högkostnadsskydd vid köp av läkemedel m.m., lyfts
            ut ur förmånen fr.o.m. den 9 april
          </note>
          <note>
            2001. De grupper av läkemedel som berörs av denna förändring
            är receptbelagda läkemedel för behandling av fetma respektive
            impotens. På motsvarande sätt har redan tidigare vissa andra grupper
            av receptbelagda läkemedel lyfts ut ur förmånen. Det gäller medel
            mot håravfall, slemlösande och hostdämpande medel samt medel för
            rökavvänjning.
          </note>
          <note>
            Regeringens beslut att lyfta ut vissa grupper av läkemedel ur
            läkemedelsförmånen är, som jag tidigare nämnt, en del av åtgärdsprogrammet
            för sjukvården. Beslutet är viktigt för att läkemedelskostnaderna
            inte ska tränga ut annan angelägen hälso- och sjukvård. Vidare
            är det regeringens bedömning att det för patienternas skull är
            viktigt att i ett helhetssammanhang väga läkemedelsbehandling
            mot andra behandlingsformer. Regeringen har mot den bakgrunden
            inte funnit skäl att avvakta den proposition om vissa läkemedelsfrågor
            som avses bli lämnad till riksdagen i höst.
          </note>
          <note>
            Jag vill understryka att beslutet att lyfta ut receptbelagda
            medel för behandling av fetma och impotens ur läkemedelsförmånen
            inte innebär att läkarkårens möjligheter att bedöma när de aktuella
            läkemedlen behövs påverkas. Inte heller försvinner läkarnas möjlighet
            att förskriva dessa läkemedel. Innebörden av förordningsändringen
            är dock att receptbelagda medel för behandling av fetma och impotens
            inte längre är subventionerade. Regeringen har emellertid en möjlighet
            att, med stöd av 11 kap. 12 § regeringsformen, medge undantag
            från föreskrift i förordning. Denna möjlighet gäller även förordningen
            (1996:1294) om högkostnadsskydd vid köp av läkemedel m.m. Ett
            beslut om undantag från en förordningsbestämmelse kan endast fattas
            av regeringen efter särskild prövning i det enskilda fallet.
          </note>
          <note>
            Slutligen vill jag kommentera delar av det arbete som pågår inom
            Regeringskansliet på läkemedelsområdet. En av regeringen utsedd
            särskild utredare, förre överdirektören vid Socialstyrelsen Olof
            Edhag, lämnade i oktober förra året betänkandet Den nya läkemedelsförmånen
            (SOU 2000:86) till regeringen. I
          </note>
          <note>
            betänkandet lämnas en rad förslag till förändringar inom läkemedelsområdet.
            Ett av förslagen innebär att en ny självständig myndighet, Läkemedelsförmånsnämnden,
            inrättas med uppgift att bedöma om såväl nya som redan beprövade
            läkemedel ska ingå i läkemedelsförmånen. Landstingen föreslås
            få ett tungt vägande inflytande i nämnden. Betänkandet har varit
            ute på remiss, och förslagen bereds för närvarande inom Regeringskansliet.
            Som jag tidigare nämnt är avsikten att under hösten lämna en proposition
            om vissa läkemedelsfrågor. Inriktningen är att propositionen bl.a.
            kommer att innehålla förslag om hur systemet för beslut om subventionering
            av olika läkemedel ska se ut i framtiden.
          </note>
          <note type="speaker">
            Anf. 81 CHATRINE PÅLSSON (kd):
          </note>
          <note>
            Fru talman! Jag vill börja med att tacka socialministern för
            svaret. Socialministern drabbades också förra veckan av en interpellationsdebatt
            inom det här området. Nu är vi där igen. Jag har noga läst den
            debatt som fördes mellan socialministern och Leif
          </note>
          <note>
            Carlson.
          </note>
          <note>
            Klockan halv 6 på kvällen den 2 april skickade
          </note>
          <note>
            Socialdepartementet ut ett pressmeddelande. Det gällde en presskonferens
            följande dag kl. 12.30. Ämnet nämndes bara i en mening: Socialministern
            och
          </note>
          <note>
            Landstingsförbundets ordförande skulle presentera en sjukvårdssatsning.
          </note>
          <note>
            När socialminister Lars Engqvist efter sju minuter berättade
            att läkemedel mot impotens och fetma skulle lyftas ut ur läkemedelsförmånen
            kom det nog som en fullständig överraskning för alla. Vänsterpartiet
            och Miljöpartiet var representerade på presskonferensen för att
            berätta om den här uppgörelsen. Den nya förordningen skulle häpnadsväckande
            nog träda i kraft endast en knapp vecka därefter.
          </note>
          <note>
            Fru talman! Jag kan ärligt och uppriktigt säga att jag kan känna
            vissa sympatier för att diskutera i de här ordalagen, men vad
            jag absolut inte förstår är att man med en så otrolig brådska
            ska rycka ut med ett sådant här förslag.
          </note>
          <note>
            Vad gäller Xenical håller t.ex. SBU på med en utredning av behandling
            av fetma som ska vara färdig nästa år. Utredningen om läkemedelssubventionerna
            ska regeringen presentera i höst. Det har hänt saker utredningsmässigt,
            men ändå rycker man ut detta ur sitt sammanhang, utan en enda
            beräkning av vad det samhällsekonomiskt kostar att ta bort de
            här läkemedlen.
          </note>
          <note>
            Jag kan inte annat än säga att detta måste vara fruktansvärt
            svårt för patienterna - de patienter som har fått hjälp av dessa
            läkemedel. Vi vet att mycket stor del av alla som har fått Viagra
            behöver det. De behöver inte det för att de är friska utan för
            att de har en sjukdom. De har ett neurologiskt handikapp eller
            har fått biverkningar av mediciner. Med denna behandling har de
            fått ett fungerande sexliv. Sedan är det någon, nämligen regeringen,
            som bestämmer att de inte ska få den möjligheten längre.
          </note>
          <note>
            Jag vill fråga om socialministern tycker att det är friskt att
            vara impotent när man är en man i sina bästa år. Om det är så
            kan det finnas någon logik. Men är man sjuk och behöver medlet
            är det ett hån.
          </note>
          <note>
            Vi har många diabetiker i detta land. Vi vet att ungefär hälften
            av alla blir impotenta när de har haft diabetes i fem år. Det
            är inte få människor.
          </note>
          <note>
            I svaret som jag har fått finns det några saker som jag undrar
            mycket över. På första sidan skriver man att detta förslag tillsammans
            med denna nationella handlingsplan utgör ett heltäckande program
            för hälso- och sjukvårdens långsiktiga utveckling. Men fortfarande
            har regeringen inte diskuterat den slutna vården. Jag måste få
            fråga hur man resonerar. Var är helheten?
          </note>
          <note>
            Anf. 82 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Jag vet inte om Chatrine Pålsson har följt debatten
            när det gäller läkemedelssubventioneringen de senaste åren. Men
            det är så att diskussionen om subventionering av Viagra och Xenical
            har varit mycket bred under de senaste åren. Beslutet om att ta
            bort subventioneringen kom i alla fall inte som en överraskning
            för sjukvårdshuvudmännen, som har diskuterat under lång tid, eller
            för läkemedelskommittéerna, som finns i samtliga landsting. En
            majoritet av läkemedelskommittéernas ordförande säger att det
            fanns god grund för detta beslut. Det kom inte heller som en överraskning
            för Olof Edhag, som utrett frågan och som i utredningen nämner
            att just dessa läkemedel är exempel på läkemedel som inte behöver
            subventioneras.
          </note>
          <note>
            Alla som har följt debatten är medvetna om att vi i framtiden
            kommer att ha ett system där vi får skilja på läkemedel som är
            receptfria och läkemedel som är receptbelagda. Bland de receptbelagda
            läkemedlen kommer vi också att ha läkemedel som är subventionerade
            och läkemedel som inte är subventionerade.
          </note>
          <note>
            Det är svårt att se en utveckling av läkemedelsförmånen om vi
            har en kostnadsutveckling på 10, 12 eller
          </note>
          <note>
            14 % varje år i framtiden, för då klarar vi inte att erbjuda
            den sjukvård och den behandling i övrigt vi behöver.
          </note>
          <note>
            För de flesta som har följt med i debatten kom det inte alls
            som en överraskning. Det har också diskuterats noggrant inom regeringen.
            Däremot vet vi om att det åtminstone för de berörda läkemedelsföretagen
            var en överraskning, men det var själva poängen. Ett sådant beslut
            måste man faktiskt informera om mycket snabbt och se till att
            det också genomförs.
          </note>
          <note>
            Men låt oss också påpeka, vilket är viktigt, att inte någon enda
            patient som behöver läkemedlet förnekas det. Vad vi tar ställning
            till är i vilken mån det ska vara subventionerat, och det är ett
            politiskt ansvar.
          </note>
          <note>
            Läkarna svarar för förskrivning av läkemedel - för att komma
            överens med patienten om vilket läkemedel han eller hon behöver
            för att behandla sin åkomma eller sin sjukdom. Vad vi har ansvar
            för att besluta om är efter vilka principer subventioneringar
            ska äga rum, och det måste vi sätta i samband med vilka andra
            åtgärder vi vidtar på sjukvårdens område.
          </note>
          <note>
            Vi har gjort en överenskommelse med Landstingsförbundet som innebär
            att vi garanterar läkemedelsförmånens finansiering under de kommande
            tre åren. Det är en mycket viktig frågeställning. Vi lägger dessutom
            enligt förslaget in 3,75 miljarder kronor under tre år för att
            komma åt behandlingsköerna och väntetiderna när det gäller planerade
            behandlingar, vilket innebär att vi ser till att den slutna sjukvården
            klarar de uppgifter den har, nämligen att ge folk behandling inom
            rimlig tid.
          </note>
          <note>
            Ska detta kunna finansieras måste vi också hejda kostnadsutveklingen
            när det gäller läkemedelsförmånen. Besluten om dessa två läkemedel
            fattades med utgångspunkt från att vi ville kunna ange hur framtiden
            kommer att se ut. Vi får vara beredda på att vi inte i framtiden
            kommer att subventionera alla läkemedel. Däremot ska vi inte förhindra
            någon att förskriva dem. Väldigt många människor kommer att använda
            dessa läkemedel trots att de inte är subventionerade.
          </note>
          <note type="speaker">
            Anf. 83 CHATRINE PÅLSSON (kd):
          </note>
          <note>
            Fru talman! Om det hade varit så att regeringen hade sagt att
            inga mediciner mot fetma och impotens är subventionerade hade
            jag haft lättare att förstå.
          </note>
          <note>
            Men socialministern har sagt vid något tillfälle att det finns
            andra sätt att få hjälp för detta. Vi vet att man bl.a. kan operera
            för att råda bot på impotens. Jag vill fråga om regeringens nästa
            förslag är att patienten själv ska betala hela denna kostnad.
            Det är en sak som vi snart måste börja diskutera. Det är inte
            behandlingens art som ska avgöra hur mycket en patient får betala.
            Behandlingen sker ju i samråd med läkaren.
          </note>
          <note>
            Jag kan förstå regeringens diskussion. Jag kan förstå Landstingsförbundet,
            som ser att kostnaderna för medicinerna drar i väg. Men jag tycker
            att det vore klokt att göra en samhällsekonomisk analys av vad
            det kostar om patienten inte får denna medicin.
          </note>
          <note>
            Det är precis som socialministern har sagt så att man fortfarande
            kan få dessa mediciner på recept, köpa ut dem och betala dem själv.
            Men då är det ju de rika som kan få dem och inte de som inte har
            dessa pengar. Många av dessa svårt sjuka människor har ändå fortfarande
            höga kostnader. De handikappade har också höga kostnader, och
            detta kan bli det som gör att man inte har råd.
          </note>
          <note>
            Jag måste också säga att det verkar vara lite byråkratiskt och
            lite jobbigt att behöva ansöka hos regeringen om sådant här. Det
            måste kännas nästintill lite genant. Efter det att jag skrev min
            interpellation har det kommit fram att det också finns sekretessbekymmer.
            Jag hade faktiskt ingen aning om att allt detta löd under offentlighetsprincipen,
            men eftersom jag läste om det i tidningarna vill jag ställa också
            den frågan. Jag vet att det ska komma ett förslag när det gäller
            sekretess inom detta område i maj. Det blev också ett hastverk
            eftersom man kunde inte invänta detta.
          </note>
          <note>
            Det finns naturligtvis en verklighet och kortsiktiga hänsynstaganden,
            men om man ska stå stadigt med båda fötterna på jorden bör man
            ha tänkt igenom alltihop.
          </note>
          <note>
            Sedan vill jag ställa en fråga till. Det finns medikamenter som
            kan driva ned värdena när man har högt kolesterol i blodet, dvs.
            fettämnen. Är det nästa sak som inte ska vara subventionerad?
            Är det livsstilsläkemedel som man ska plocka bort?
          </note>
          <note>
            Jag tror att det är lättare för enskilda patienter och även för
            läkarna att förstå om man plockar bort en hel grupp läkemedel
            och talar om att den inte kan vara subventionerad.
          </note>
          <note>
            Jag har ett citat från en tidning där det står att en läkare
            på Socialstyrelsen som behandlar sådana här patienter tänker ta
            upp detta med regeringen. Han tycker att det inte är riktigt korrekt
            att man har gjort så här. Jan-Erik Damber, professor och ordförande
            i
          </note>
          <note>
            Socialstyrelsens expertgrupp för urologi, har behandlat många
            patienter som blivit impotenta till följd av exempelvis diabetes
            och cancer i urinblåsan och prostatan säger så här: "Viagra har
            inneburit ett genombrott för dessa patienter. Vår expertgrupp
            kommer sannolikt att agera för att påverka regeringens beslut."
          </note>
          <note>
            Har ni fått någon sådan reaktion?
          </note>
          <note>
            Anf. 84 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Det skulle vara intressant att få lyssna på vad Chatrine
            Pålsson egentligen tycker i frågan.
          </note>
          <note>
            Är vi överens om att det finns anledning att diskutera om alla
            läkemedel ska subventioneras eller inte? Om vi är överens om det
            är vi kanske överens om att just dessa två läkemedelsgrupper är
            exempel på läkemedelsgrupper där man kan ifrågasätta, såsom regeringen
            har gjort, fortsatt subventionering.
          </note>
          <note>
            Det vi har pekat på är inte bara att det skulle finnas andra
            läkemedel som ska subventioneras, utan vi har talat om att det
            finns andra terapier, andra behandlingar, på de här områdena.
            Vi har också påpekat att i de fall då en enskild patient faktiskt
            prövar andra behandlingar, exempelvis mot övervikt eller fetma,
            och det visar sig att de behandlingarna inte fungerar finns det
            möjlighet att söka dispens. Men den generella regeln är alltså
            att detta är läkemedel som inte är subventionerade, och det är
            läkemedelsgruppen som inte är subventionerad. Det innebär också
            att efterföljaren till Xenical, som nu lanseras av läkemedelsföretagen,
            inte heller är subventionerad.
          </note>
          <note>
            Jag tycker att detta är exempel på läkemedel som i likhet med
            de tidigare läkemedlen, som inte är subventionerade och som jag
            nämnde i mitt interpellationssvar, kan föras bort. Det gällde
            medel mot håravfall, slemlösande och hostdämpande medel och medel
            mot rökavvänjning, som faktiskt var receptbelagt och subventionerat
            tidigare.
          </note>
          <note>
            Sedan är det så att beslutet i en sådan här fråga fattas av regeringen
            i en särskild förordning, och när det gäller en förordning kan
            man bara söka dispens som enskild individ. Hittills har vi faktiskt
            kunnat hantera detta inom den svenska offentlighetsprincipen utan
            bekymmer. De som har sökt dispens från förordningen tidigare och
            sökt ersättning för de läkemedel som jag tidigare har nämnt har
            kunnat göra det utan att det har varit några problem. Vår utgångspunkt
            är att det inte ska vara problem den här gången heller.
          </note>
          <note>
            Dvs. att det ska gå att hantera dispensansökningar med respekt
            för den enskilda individen. Om detta skulle visa sig vara ett
            problem finns det möjligheter att hantera det i anslutning till
            att den särskilda utredning som tittar på sekretesslagstiftningen
            redovisar sina frågor. Men hittills har det faktiskt inte varit
            några problem.
          </note>
          <note>
            Det är rätt viktigt att vi inte i någon alldeles förenklad debatt
            upphäver offentlighetsprincipen. Anledningen till att ärendena
            är offentliga är att man faktiskt ska kunna få sin sak bedömd,
            och man ska kunna jämföra hur regeringen har fattat beslut i liknande
            fall. Så det är för att ge skydd för individen som de här handlingarna
            hittills har varit offentliga.
          </note>
          <note type="speaker">
            Anf. 85 CHATRINE PÅLSSON (kd):
          </note>
          <note>
            Fru talman! När det gäller vad jag tycker kan jag säga att jag
            tycker att det är viktigt med ett resonemang och en diskussion.
            Men jag tycker att det är viktigt att man då talar om att det
            är de här medlen, livsstilsmedlen, generellt. Det tycker jag är
            jätteviktigt.
          </note>
          <note>
            Enligt WHO är exempelvis fetma en kronisk sjukdom. Alla människor
            som har fått behandling med Xenical har kanske inte gått ned i
            vikt, men man har ändå sett att en del med högt blodtryck har
            blivit bättre. Andra som har fått vuxendiabetes har också blivit
            bättre, och då har det ju en djupare dimension.
          </note>
          <note>
            Enligt uppgift har man i England just av det här skälet accepterat
            att subventionera det här läkemedlet. Jag tycker alltså att det
            är viktigt att man ser konsekvenserna.
          </note>
          <note>
            Mitt första inlägg är att jag förstår diskussionen, och jag vet
            att allt inte är lika viktigt, men man måste se det ur ett djupare
            perspektiv. Sedan tror jag att man måste inse att de här människorna
            ofta är personer som redan är mycket generade över sina bekymmer
            både när det gäller fetma och när de har blivit impotenta. Jag
            kan förstå att det känns mycket frustrerande och jobbigt att behöva
            ansöka till regeringen och att över huvud taget behöva komma i
            den här situationen. Jag ömmar mycket för de här människorna och
            tycker att det är viktigt att man ser deras situation.
          </note>
          <note>
            Och till sist tror jag trots allt att det är läkaren som bäst
            förstår om det ska vara subventionerat eller inte, och det behövs
            alldeles säkert en ordentlig information till hela läkarkåren
            om hur man ska arbeta, när man ska sätta sitt kryss i rutan och
            när man inte ska sätta dit det.
          </note>
          <note>
            Anf. 86 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Vi är väl många som har trott att läkaren själv skulle
            kunna avgöra inte bara ifall läkemedlet ska förskrivas utan också
            ifall det ska vara subventionerat eller inte. Det tror jag faktiskt
            inte riktigt fungerar i praktiken.
          </note>
          <note>
            Det är svårt för den enskilda läkaren att avgöra om den enskilda
            patienten ska ha det subventionerat eller inte därför att då kommer
            man in på bedömningar som är svåra för läkaren att motivera för
            patienten.
          </note>
          <note>
            Väldigt många läkare har berättat för mig att det beslutet är
            svårt.
          </note>
          <note>
            Jag tror att det är ett politiskt ansvar vi har att fatta dessa
            beslut, nämligen om vilka grupper av läkemedel ska vara subventionerade
            eller inte. Läkarens uppgift ska vara att förskriva de läkemedel
            som han eller hon med sin medicinska kunskap anser att patienten
            behöver. Sedan är det vi som får diskutera hur vi använder subventionssystemet
            för att underlätta för patienten att finansiera sina läkemedel.
          </note>
          <note>
            Jag tror alltså att lösningen framöver måste vara att vi ordnar
            ett system där vi fattar beslut om vilka läkemedel som ska vara
            subventionerade, och den nya läkemedelsförmånsnämnd som vi kommer
            att föreslå till hösten kommer att ha till uppgift att just fatta
            sådana beslut. Där finns det också motiv för att sjukvårdshuvudmännen
            ska spela en central roll. Jag menar att det här är ett politiskt
            ansvar. Det handlar om subventionering. Det ska inte förväxlas
            med möjligheten för den enskilda patienten att få del av läkemedlen.
          </note>
          <note>
            Jag kan förstå rädslan och att man, om man söker dispens från
            en förordning som är beslutad av regeringen, riskerar att lämna
            ut sig privat och få sin integritet kränkt. Det har hittills inte
            varit några problem i den behandling som har pågått under flera
            år.
          </note>
          <note>
            Så det märkvärdiga är att den här frågeställningen kommer upp
            just nu. Om det skulle visa sig att det finns skäl för det kan
            vi i så fall ändra regelsystemet, men hittills har vi inte haft
            anledning att misstänka att någon har blivit kränkt.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellationerna 2000/01:377
          </note>
          <note>
            och 398 om öl- och vinskatten
          </note>
          <note>
            Anf. 87 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Marietta de Pourbaix-Lundin har frågat mig vilka
            initiativ regeringen avser att ta för att tillgodose EU-kommissionens
            krav på sänkt vinskatt.
          </note>
          <note>
            Hon har vidare frågat mig om regeringen avser att vidta några
            åtgärder eller lägga fram några förslag med anledning av den pågående
            utslagningen av svenska bryggerier samt när regeringen avser att
            lägga fram förslag om sänkta öl- och vinskatter.
          </note>
          <note>
            Kommissionen har den 28 februari 2000, i enlighet med artikel
            226 i EG-fördraget, överlämnat en formell underrättelse till Sverige
            angående de svenska punktskatterna på öl och vin. Enligt kommissionens
            uppfattning överträder Sverige, genom sitt sätt att beskatta öl
            lägre än vin, förbudet för medlemsstaterna att indirekt genom
            beskattning missgynna varor från andra medlemsstater.
          </note>
          <note>
            I svar till kommissionen har regeringen bl.a. anfört att den
            svenska ölskatten, men inte vinskatten, sänktes den 1 januari
            1997. Härav följer att det numera föreligger viss skillnad mellan
            beskattningen av öl och vin.
          </note>
          <note>
            Av alkoholpolitiska skäl har beskattningen av alkoholdrycker
            i Sverige under lång tid varit starkt relaterad till alkoholstyrkan
            i drycken. En alkoholdryck med högre alkoholinnehåll har beskattats
            mer än en dryck med lägre alkoholinnehåll.
          </note>
          <note>
            Regeringen har därför förklarat sig beredd att överväga en sänkning
            av skatten på vin.
          </note>
          <note>
            Kommissionen kan komma att aktualisera ärendet i EG-domstolen
            om skillnaden inte rättas till. Regeringen bevakar noga läget
            och har, som tidigare meddelats, för avsikt att föreslå en sänkning
            av vinskatten om EU-kommissionen meddelar att den planerar att
            ta upp frågan i EG-domstolen.
          </note>
          <note>
            Ökade införselkvoter kommer, om åtgärder inte vidtas, att medföra
            att gränshandeln med alkohol successivt kommer att öka och att
            den illegala handeln och försäljningen av alkohol också troligen
            kommer att öka. Regeringen följer därför noga hur privatinförseln
            utvecklas med anledning av de höjda införselkvoterna. Bl.a. har
            Centrum för alkohol- och drogforskning (SoRAD) i uppdrag att ta
            fram månadsvis statistik över konsumtions- och försäljningsutvecklingen.
            Statistiken ska även inkludera det s.k.
          </note>
          <note>
            mörkertalet. Mot bl.a. denna bakgrund uttalade regeringen i den
            alkoholpolitiska propositionen att den avser att senare till riksdagen
            återkomma till frågan om de skattejusteringar som behövs på alkoholområdet.
          </note>
          <note>
            Enligt svensk dryckesstatistik minskade den totala försäljningen
            av öl mellan 1999 och 2000 med totalt
          </note>
          <note>
            4 %. Försäljningen av folk- och lättöl minskade med
          </note>
          <note>
            10 %, medan försäljningen av stark- och mellanöl ökade med 4
            % under samma period. För lättöl samt för folköl med en alkoholhalt
            om högst 2,8 volymprocent tas inte någon ölskatt ut.
          </note>
          <note>
            När det gäller gränshandeln med öl har jag erfarit att man t.ex.
            i Danmark kan köpa s.k. "discountöl" till ett mycket lågt pris.
            Även vid en kraftig sänkning av den svenska ölskatten skulle det
            svenska ölet, med nuvarande prissättning, inte kunna konkurrera
            med denna typ av öl.
          </note>
          <note>
            Om svensk bryggerinäring har konkurrensproblem är detta naturligtvis
            oroande. Jag har dock svårt att se att dessa problem enbart skulle
            bero på den svenska ölskatten. Bryggerinäringen har ett eget ansvar
            för att stärka sin konkurrenskraft. Jag är således inte beredd
            att utlova någon sänkning av ölskatten.
          </note>
          <note>
            Anf. 88 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Herr talman! Tack, finansministern, för svaret som är klarläggande
            och avslöjande.
          </note>
          <note>
            Vinskatten ska inte sänkas om inte EU-
          </note>
          <note>
            kommissionen nu riktigt gör allvar av och ser till att
          </note>
          <note>
            EG-domstolen tvingar Sverige till detta. Ölskatten ska inte heller
            sänkas.
          </note>
          <note>
            Jag har en artikel här från Göteborgs-Posten från början av mars
            i år. Där säger finansministern så här:
          </note>
          <note>
            Alternativet hade varit att låta frågan gå till EG-
          </note>
          <note>
            domstolen. Det hade varit sämre. Utsikterna att vinna hade varit
            små och vi hade fått ett osäkert rättslöst tillstånd under en
            lång tid. Då hade det blivit en våldsam import.
          </note>
          <note>
            Det är ganska motsägelsefullt till det svar som jag får i dag,
            för nu säger finansministern att vi ska vänta och inte göra någonting.
            Då får vi just det läge som finansministern beskrev i mars. Jag
            förstår nu att finansministern inte fick med sig Miljöpartiet
            och
          </note>
          <note>
            Vänsterpartiet i den här frågan.
          </note>
          <note>
            Jag upplever fortfarande att vi har en regering som egentligen
            inte vet vad den vill och inte har någon uppfattning i frågan
            om vinskatten. Har man någon uppfattning, eller ska man bara vänta
            på EG-
          </note>
          <note>
            domstolen? Finansministern kanske kan tala om för mig i dag om
            man har en egen uppfattning om att vinskatten behöver sänkas.
          </note>
          <note>
            Om man nu har uppfattningen att vinskatten inte ska sänkas kan
            jag förstå att man inte vill sänka ölskatten heller, för då kommer
            ilskan hos EG-
          </note>
          <note>
            kommissionen att bli ännu större. Sänker man ölskatten och inte
            vinskatten blir ju differensen större och då blir som sagt EG-kommissionen
            ännu ilsknare.
          </note>
          <note>
            Jag skulle vilja säga till finansministern att jag tror att tron
            att prisinstrument, begränsning av tillgänglighet och monopol
            i form av systembolag har spelat ut sin roll när det gäller alkoholpolitiken.
            Det är alltså dags att göra upp med den gamla alkoholpolitiken.
            Den håller inte längre. Folk kan faktiskt ta ansvar själva, men
            man måste få frihet. Jag kan förstå att det kan vara svårt eftersom
            vi har haft ganska mycket förmynderi på det här området, men då
            får vi väl successivt ta steg åt det här hållet.
          </note>
          <note>
            Det var en artikel i dag i Aftonbladet av Lena
          </note>
          <note>
            Mellin där hon skriver att hon tror att alla riksdagsledamöter
            vill ha kvar de höga öl- och vinskatterna. Så är det inte. Det
            finns i alla fall 82 moderata riksdagsledamöter som inte vill
            det. Men det hon skriver är ganska intressant. Hon skriver så
            här - och då talar hon om riksdagsledamöterna, men hon tycker
            också att vi ska väcka Bosse Ringholm: "Tyvärr lever de i det
            förgångna. De tror att Sverige är ungefär som på
          </note>
          <note>
            1950-talet medan sanningen är att Öresundsbron och nya införselregler
            har ryckt undan mattan för den traditionella svenska alkoholpolitiken."
            Jag kan bara hålla med henne på den punkten. Så är det.
          </note>
          <note>
            Jag vet inte hur den svenska bryggerinäringen ska kunna konkurrera
            med utlandet när vi har så pass höga skatter. Ungefär halva priset
            på den öl man köper utgörs av skatt, alltså punktskatten på alkohol
            och moms. Man kan jämföra med Danmark, där man har 5 volymprocent
            på starköl, som har 4:12 kr i skatt. I Tyskland är skatten 82
            öre. I Sverige är den
          </note>
          <note>
            7:35 kr. Det är klart att skatten har en betydelse.
          </note>
          <note>
            Finansministern skriver i sitt svar att den totala ölförsäljningen
            har minskat men inte starkölsförsäljningen. Men om man tittar
            på statistik för i år är trenden att även starkölsförsäljningen
            minskar, i alla fall den officiella försäljningen på Systembolaget.
            Det betyder inte att drickandet minskar, utan det här köps ju
            någon annanstans. Det är vi nog båda två ganska medvetna om.
          </note>
          <note>
            Därför är min fråga till finansministern om det ändå inte är
            ganska pinsamt att Sverige som ordförandeland i EU ska behöva
            bli draget inför EG-
          </note>
          <note>
            domstolen för att man inte självmant sänker vinskatten.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 2000/01:380 om avdragsrätt för kultursponsring
          </note>
          <note>
            Anf. 89 Finansminister BOSSE RING-
          </note>
          <note>
            HOLM (s):
          </note>
          <note>
            Herr talman! Carl Erik Hedlund har frågat mig vilka åtgärder
            jag överväger att vidta för att skapa klarare regler för avdrag
            för företagens kostnader för kultursponsring. Carl Erik Hedlund
            säger att skattemyndigheterna har haft svårt att bestämma vilka
            kostnader som ska vara avdragsgilla. Detta gäller särskilt i fråga
            om kultursponsring.
          </note>
          <note>
            Som generell princip för den svenska företagsbeskattningen gäller
            att driftskostnader i rörelsen är avdragsgilla. Detta medför att
            man inte särskilt behöver reglera att ett mycket stort antal kostnadsslag
            ska vara avdragsgilla - detta följer av den allmänna principen.
            Av denna anledning finns det inga särskilda bestämmelser om avdragsrätt
            för sponsring i skattelagstiftningen. Lagstiftningen innehåller
            däremot ett uttryckligt avdragsförbud för gåvor. Dessa två principer
            gör att man måste avgöra från fall till fall om utgifter för sponsring
            ska anses utgöra en avdragsgill driftskostnad eller en inte avdragsgill
            gåva.
          </note>
          <note>
            För avdragsrätt förutsätts att bidragsgivaren har fått en motprestation
            som står i rimlig proportion till insatsen. Motprestationen kan
            bestå i exempelvis aktiva reklamåtgärder från mottagarens sida
            eller i att mottagaren ställer sitt namn till förfogande i reklamsammanhang.
            Värdet av eventuell uppmärksamhet i massmedier beaktas också vid
            bedömningen av om ett bidrag är avdragsgillt. Sponsring har naturligtvis
            ett stort goodwill- och reklamvärde och det är förstås förklaringen
            till att näringslivet är villigt att bekosta en del av svenskt
            idrotts- och kulturlivs verksamhet med sponsorbidrag.
          </note>
          <note>
            Även om det är en bedömningsfråga om den motprestation som sponsorn
            får står i rimlig proportion till insatsen kan jag inte hålla
            med om att reglerna i sig är oklara. Eftersom jag inte är beredd
            att föreslå avdragsrätt för gåvor är det, enligt min mening, inte
            möjligt att genom lagstiftning precisera avdragsrätten.
          </note>
          <note>
            Jag är därför inte beredd att medverka till att en avdragsrätt
            som tar sikte på just den typen av kostnader införs.
          </note>
          <note>
            Då Carl Erik Hedlund som framställt interpellationen anmält att
            han var förhindrad att närvara vid sammanträdet medgav förste
            vice talmannen att
          </note>
          <note>
            Catharina Hagen i stället fick delta i överläggningen.
          </note>
          <note type="speaker">
            Anf. 90 CATHARINA HAGEN (m):
          </note>
          <note>
            Herr talman! Carl Erik Hedlund har i sista stund fått förhinder.
            Därför har han bett mig att ta den här debatten i hans ställe.
          </note>
          <note>
            Tack för svaret, finansministern. Jag konstaterar att finansministern
            och jag är överens om hur regelverket ser ut. Finansministerns
            svar innehöll där inget nytt som inte stod i interpellationen.
            Hur regelverket tillämpas i praktiken har vi däremot olika uppfattning
            om.
          </note>
          <note>
            Det är välbekant att det råder stor osäkerhet om hur skattskyldighet
            för sponsring bedöms. Enligt inkomstskattelagen ska beskattningen
            av ett bolag grundas på att den skattskyldiges bokföring är korrekt.
            Det är styrelsens ansvar att bokföringen följer lagen, och revisorerna
            granskar att detta sker. Det borde därför inte vara några problem
            att avgöra om sponsring är avdragsgill, för är det kostnader för
            att skapa ökad vinst är det också skattemässigt avdragsgillt.
            Det följer av aktiebolagslagen att det måste vara så, och revisorerna
            ser till att detta stämmer. På detta vis kan man säga att det
            ankommer på revisorerna att pröva om en sponsring är en avdragsgill
            kostnad.
          </note>
          <note>
            Detta borde vara grunden även för skattemyndigheternas bedömning,
            men så är det inte i verkligheten.
          </note>
          <note>
            Jag vill belysa detta genom att citera vad finansministern sade
            nyss när det gäller den motprestation som krävs för att en sponsring
            ska anses vara avdragsgill. Finansministern sade så här: "Värdet
            av eventuell uppmärksamhet i massmedier beaktas också vid bedömningen
            av om ett bidrag är avdragsgillt.
          </note>
          <note>
            Sponsring har naturligtvis ett stort goodwill- och reklamvärde
            - - -."
          </note>
          <note>
            Detta uttalande stämmer illa med vad Regeringsrätten skriver
            i sitt domslut beträffande Procordias sponsoravtal med Operan.
            Regeringsrätten säger så här: Den omständigheten att sponsringen
            är ägnad att förbättra sponsorens goodwill och därigenom kan vara
            kommersiellt motiverad innebär således inte i sig att sponsringen
            förlorar sin karaktär av gåva.
          </note>
          <note>
            Och gåvor är inte avdragsgilla, det är vi medvetna om.
          </note>
          <note>
            När det gäller sponsring är det således ur skattesynvinkel en
            bedömningsfråga om det är en avdragsgill kostnad som syftar till
            att höja företagets vinst eller om det är en gåva. Företag får
            ju inte enligt aktiebolagslagen, som jag nyss sade, använda företagets
            pengar till verklighetsfrämmande aktiviteter utan bolagsstämmans
            godkännande.
          </note>
          <note>
            Kruxet i skattesammanhang är tydligen att bedöma motprestationens
            värde. Detta tycker vi att företagen borde kunna göra bäst. Det
            är väl osannolikt att man vill satsa pengar på något sådant som
            man inte får valuta för.
          </note>
          <note>
            Jag har svårt att inse hur en skattemyndighet eller domstol skulle
            kunna vara så insatt i modern marknadsföring att de kan avgöra
            om motprestationen är rimlig.
          </note>
          <note>
            Eftersom regelverket tillämpas olika och det blir en bedömning
            från fall till fall hos skattemyndigheterna är det väldigt olyckligt
            för både företagen och de mottagande organisationerna. Jag tycker
            att det vore väldigt bra om man kunde få ett klargörande genom
            att regeringen tillsatte en utredning som tydligare visade vilka
            anvisningar som ska följas av skattemyndigheterna. Det är ju oklart
            i dag. Jag undrar hur finansministern ställer sig till att tillsätta
            en sådan utredning för att förtydliga hur lagens ska tolkas. Det
            är inte säkert att man vill ha en ny lagstiftning. Det kan kanske
            räcka med tydligare anvisningar.
          </note>
          <note>
            Anf. 91 Finansminister BOSSE RING-
          </note>
          <note>
            HOLM (s):
          </note>
          <note>
            Herr talman! Den lagstiftning som vi har när det gäller den här
            typen av sponsring är en generell lagstiftning, som jag nämnde
            i mitt interpellationsvar.
          </note>
          <note>
            Alternativet att i lag, i förordning eller på annat vis i detalj
            försöka räkna upp vad som är avdragsgillt och vad som inte är
            det tror jag inte är möjligt. Det tror jag faktiskt skulle skapa
            fler problem.
          </note>
          <note>
            Den lagstiftning som vi har i dag ger naturligtvis möjlighet
            för myndigheterna att tolka, men jag har inte bedömt att det är
            någon stor svårighet för myndigheterna att hantera de fall som
            finns. Jag är medveten om att det enskilda företaget, den enskilda
            sponsorn, kan ha en annan uppfattning. Men det är förhållandevis
            få fall som har förts vidare till prövning. Jag tror inte heller
            att det är några stora principiella skillnader.
          </note>
          <note>
            Svaret på Catharina Hagens fråga är alltså att jag inte har för
            avsikt att införa några detaljerade anvisningar eller preciseringar
            i fråga om den här avdragsrätten i det nuvarande skattesystemet.
            Jag tycker att det i huvudsak fungerar väl.
          </note>
          <note type="speaker">
            Anf. 92 CATHARINA HAGEN (m):
          </note>
          <note>
            Herr talman! Jag vill ytterligare motivera varför jag tycker
            att det är olyckligt med nuvarande situation. Det är ju så att
            många företag strävar efter att få tydligare regler när det gäller
            hur man ska hantera sin skattesituation. Just i det här fallet
            tycker jag att det är mycket som talar för att det är alltför
            stora oklarheter.
          </note>
          <note>
            Dessutom är det så att otydliga regler skapar merarbete för vårt
            redan hårt ansträngda domstolsväsende.
          </note>
          <note>
            Detta tycker jag är ytterligare ett skäl till att man borde försöka
            få ett klargörande i den här frågan.
          </note>
          <note>
            Sedan har också kulturutskottet yttrat sig i sponsorfrågan. De
            anser att klargörandet från regeringsrätten i Procordiafallet
            bara till viss del tydliggör regelverket för sponsring. Kulturutskottet
            skriver också att man förutsätter att regeringen noga följer den
            fortsatta rättsutvecklingen och är uppmärksam om det skulle uppstå
            behov av översyn av lagstiftningen.
          </note>
          <note>
            Min fråga till finansministern är då: Vilka behov anser finansministern
            vara stora nog för att få till stånd en sådan översyn? Är det
            antalet nya rättsfall?
          </note>
          <note>
            Hur skulle man annars kunna mäta behovet? Och hur vet man hur
            många miljoner som kulturliv och andra verksamheter avstår från
            bara på grund av dessa oklarheter? Det går inte att mäta, anser
            jag.
          </note>
          <note>
            Sammanfattningsvis kan man konstatera att oklarheter föreligger
            på två mycket stora områden när det gäller sponsring. Den ena
            oklarheten gäller att sponsring är avdragsgillt om det finns en
            direkt motprestation. Då är frågan: Hur stor ska denna motprestation
            vara? I dag finns det en situation där skattemyndigheterna ska
            bedöma hur stor denna motprestation ska vara. Det är den ena oklarheten.
          </note>
          <note>
            Den andra oklarheten, finansministern, är att det finns ett annat
            fall där sponsring också är avdragsgillt. Det är ett fall som
            är så här: Oavsett om direkt motprestation ges kan sponsring vara
            avdragsgill om verksamheten hos mottagare och sponsor har ett
            sådant samband att sponsringen kan ses som en indirekt omkostnad.
            Så var fallet när det gäller byggeriet Falcons bidrag till pilgrimsfalkens
            bevarande. Där fanns det inte en direkt motprestation, men företaget
            ansågs ha ett sådan samband med projektet Falken att man medgavs
            avdrag.
          </note>
          <note>
            Det är två olika linjer där det finns oklarheter. Det är därför
            jag tycker att det är så olyckligt att man inte kan få ett förtydligande
            av vad som ska gälla. Grundfrågan är framför allt vem som är bäst
            skickad att bedöma vad som är till nytta för ett företag. I reklamsammanhang
            finns det ingen avdragsbegränsning för företagen när det gäller
            att ge ut pengar. Trots detta ifrågasätter skattemyndigheterna
            avdraget för sponsring. Följden av nuvarande osäkerhet är att
            det i stället för företaget och dess revisorer är skattemyndigheten
            som ska avgöra vad som är skälig motprestation.
          </note>
          <note>
            Det är därför, finansministern, som jag tycker att det vore väldigt
            bra om man kunde få en sådan här översyn. Min fråga är: Vilka
            behov måste föreligga för att finansministern ska vara beredd
            att tillsätta en sådan här utredning?
          </note>
          <note>
            Anf. 93 Finansminister BOSSE RING-
          </note>
          <note>
            HOLM (s):
          </note>
          <note>
            Herr talman! Den sista frågan var kanske något ledande, men jag
            vidhåller att den generella lagstiftning som vi har är den smidigaste
            formen. Jag tror att ytterligare preciseringar av den art Catharina
            Hagen efterlyser snarare skulle skapa fler problem. Jag har ingen
            anledning att gå in och värdera enskilda rättsfall. Det står myndigheterna
            för. Jag tycker att den lagstiftning som vi har i huvudsak har
            fungerat väl.
          </note>
          <note>
            Det kan vi sedan naturligtvis ha olika uppfattningar om.
          </note>
          <note type="speaker">
            Anf. 94 CATHARINA HAGEN (m):
          </note>
          <note>
            Herr talman! Jag grundade min ledande fråga lite grann på det
            uttalande som kulturutskottet har gjort i frågan. Man skriver
            faktiskt att klarläggandena från
          </note>
          <note>
            Regeringsrätten bara till viss del tydliggör regelverket för
            sponsringen. Det är inte tillfredsställande för någon.
          </note>
          <note>
            Slutligen vill jag bara konstatera att varumärkesprofilering
            har fått allt större betydelse i dag. Utvecklingen tar sig sådana
            uttryck att man har alltmer förfinade uttryck när man gör reklam.
            Varumärkesprofilering drivs i dag av varumärkesspecialister som
            är långt mycket bättre på denna produktutveckling än skattejurister
            på skattemyndigheterna. Profilskapande reklam är många gånger
            både subtil och indirekt till sin natur. Det är därför jag tycker
            det är så otillfredsställande att byråkrater och inte företagare
            och deras varumärkesansvariga ska göra den affärsmässiga bedömningen
            av huruvida motprestationen är tillräcklig.
          </note>
          <note>
            Överläggningen var härmed avslutad.
          </note>
          <note>
            16 § Anmälan om inkomna uppteckningar från
          </note>
          <note>
            EU-nämndssammanträden
          </note>
          <note>
            Talmannen anmälde att uppteckningar från EU-
          </note>
          <note>
            nämndens sammanträden onsdagen den 21 mars och fredagen den 30
            mars inkommit.
          </note>
          <note>
            17 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Motion
          </note>
          <note>
            2000/01:Ub48 till utbildningsutskottet
          </note>
          <note>
            18 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Sammansatta konstitutions- och utrikesutskottets betänkande 2000/01:KUU1
          </note>
          <note>
            19 § Bordläggning
          </note>
          <note>
            Anmäldes och bordlades
          </note>
          <note>
            Motioner med anledning av prop. 2000/01:124 Förändring av aktiestrukturen
            i SAS
          </note>
          <note>
            2000/01:T13 av Kenth Skårvik m.fl. (fp)
          </note>
          <note>
            2000/01:T14 av Per Westerberg m.fl. (m)
          </note>
          <note>
            2000/01:T15 av Sven Bergström m.fl. (c)
          </note>
          <note>
            Justitieutskottets betänkanden
          </note>
          <note>
            2000/01:JuU20 Brottsoffer
          </note>
          <note>
            2000/01:JuU22 Övergångsbestämmelserna till polisdatalagen
          </note>
          <note>
            2000/01:JuU23 7 kap. rättegångsbalken
          </note>
          <note>
            2000/01:JuU32 Processrättsliga frågor
          </note>
          <note>
            Försvarsutskottets betänkanden
          </note>
          <note>
            2000/01:FöU6 Civil och militär internationell krishantering
          </note>
          <note>
            2000/01:FöU7 Översvämningar, katastroffond m.m.
          </note>
          <note>
            2000/01:FöU8 Samhällets räddningstjänst
          </note>
          <note>
            2000/01:FöU10 Vissa organisationsfrågor i Försvarsmakten
          </note>
          <note>
            20 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 8 maj
          </note>
          <note>
            2000/01:1168 av Sonja Fransson (s) till statsrådet
          </note>
          <note>
            Ingegerd Wärnersson
          </note>
          <note>
            Barns rätt att välja skola
          </note>
          <note>
            2000/01:1169 av Ingegerd Saarinen (mp) till miljöminister Kjell
            Larsson
          </note>
          <note>
            Miljömässigt hållbar utveckling inom transportsektorn
          </note>
          <note>
            2000/01:1170 av Ingegerd Saarinen (mp) till miljöminister Kjell
            Larsson
          </note>
          <note>
            Den svenska hanteringen av pilotprojektsdispenser
          </note>
          <note>
            2000/01:1171 av Ingegerd Saarinen (mp) till miljöminister Kjell
            Larsson
          </note>
          <note>
            Svensk strategi för förnybara drivmedel
          </note>
          <note>
            2000/01:1172 av Rosita Runegrund (kd) till miljöminister Kjell
            Larsson
          </note>
          <note>
            Miljöprövningen av väg E 6
          </note>
          <note>
            2000/01:1173 av Harald Nordlund (fp) till miljöminister Kjell
            Larsson
          </note>
          <note>
            Skydd för tumlaren
          </note>
          <note>
            2000/01:1174 av Lennart Axelsson (s) till socialminister Lars
            Engqvist
          </note>
          <note>
            Kroniskt obstruktiv lungsjukdom
          </note>
          <note>
            2000/01:1175 av Harald Nordlund (fp) till statsrådet
          </note>
          <note>
            Britta Lejon
          </note>
          <note>
            Stärkt meddelarskydd
          </note>
          <note>
            2000/01:1176 av Yvonne Ångström (fp) till statsrådet
          </note>
          <note>
            Ulrica Messing
          </note>
          <note>
            Nedsättning av arbetsgivaravgifterna i stödområde A
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 15 maj.
          </note>
          <note>
            21 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 8 maj
          </note>
          <note>
            2000/01:1049 av Helena Bargholtz (fp) till socialminister Lars
            Engqvist
          </note>
          <note>
            Utredningar om de homosexuellas situation
          </note>
          <note>
            2000/01:1090 av Marianne Andersson (c) till utrikesminister Anna
            Lindh
          </note>
          <note>
            Möjligheten till bistånd i Vitryssland
          </note>
          <note>
            2000/01:1106 av Helena Bargholtz (fp) till justitieminister Thomas
            Bodström
          </note>
          <note>
            Tillämpning av svensk lag vid svenska vigslar
          </note>
          <note>
            2000/01:1107 av Anita Sidén (m) till justitieminister
          </note>
          <note>
            Thomas Bodström
          </note>
          <note>
            Kontroll av blivande gode män
          </note>
          <note>
            2000/01:1108 av Alice Åström (v) till justitieminister
          </note>
          <note>
            Thomas Bodström
          </note>
          <note>
            Identifiering av poliser vid misstanke om brott
          </note>
          <note>
            2000/01:1109 av Kia Andreasson (mp) till justitieminister Thomas
            Bodström
          </note>
          <note>
            Identifikationsnummer på polisens skyddsutrustning
          </note>
          <note>
            2000/01:1119 av Lena Ek (c) till justitieminister
          </note>
          <note>
            Thomas Bodström
          </note>
          <note>
            Barnförsäkringar
          </note>
          <note>
            2000/01:1128 av Ingemar Vänerlöv (kd) till utbildningsminister
            Thomas Östros
          </note>
          <note>
            Narkotikasmuggling och annan grov kriminalitet från tidigare
            öststater
          </note>
          <note>
            2000/01:1134 av Tuve Skånberg (kd) till justitieminister Thomas
            Bodström
          </note>
          <note>
            Hindersprövning och utländsk lagstiftning
          </note>
          <note>
            2000/01:1140 av Lena Ek (c) till justitieminister
          </note>
          <note>
            Thomas Bodström
          </note>
          <note>
            Giftermålsregler
          </note>
          <note>
            2000/01:1141 av Ulla Hoffmann (v) till justitieminister Thomas
            Bodström
          </note>
          <note>
            Barnäktenskap i Sverige
          </note>
          <note>
            2000/01:1142 av Ulla Hoffmann (v) till justitieminister Thomas
            Bodström
          </note>
          <note>
            Minimiålder för äktenskap
          </note>
          <note>
            2000/01:1143 av Ulla Hoffmann (v) till justitieminister Thomas
            Bodström
          </note>
          <note>
            Skydd mot sexuellt utnyttjande av minderåriga
          </note>
          <note>
            2000/01:1146 av Ulla Hoffmann (v) till justitieminister Thomas
            Bodström
          </note>
          <note>
            Trossamfund som vigselförrättare
          </note>
          <note>
            2000/01:1147 av Eva Flyborg (fp) till justitieminister
          </note>
          <note>
            Thomas Bodström
          </note>
          <note>
            Förfarandet vid felaktiga körkortsindragningar
          </note>
          <note>
            2000/01:1153 av Barbro Feltzing (mp) till justitieminister Thomas
            Bodström
          </note>
          <note>
            Övervakningskameror i taxibilar
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 15 maj.
          </note>
          <note>
            22 § Kammaren åtskildes kl. 20.18
          </note>
          <note>
            Förhandlingarna leddes av talmannen från sammanträdets början
            till ajourneringen kl. 16.25, av tredje vice talmannen därefter
            t.o.m. 14 § anf. 87
          </note>
          <note>
            (delvis) och av förste vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
