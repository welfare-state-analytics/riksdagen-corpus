<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200001</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200001</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200001--24</head>
          <docDate when="2000-11-09">2000-11-09</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            Protokoll
          </note>
          <note>
            2000/01:24
          </note>
          <note>
            --------------------------------------------------------------------------------
          </note>
          <note>
            1 § Ledigheter, m.m.
          </note>
          <note>
            Talmannen meddelade att Kenth Skårvik (fp) ansökt om ledighet
            under tiden den 9 november-
          </note>
          <note>
            18 december 2000.
          </note>
          <note>
            Kammaren biföll denna ansökan.
          </note>
          <note>
            Talmannen anmälde att Marianne Beyer (fp)
          </note>
          <note>
            skulle tjänstgöra som ersättare för Kenth Skårvik.
          </note>
          <note>
            Talmannen meddelade vidare att Johan Pehrson
          </note>
          <note>
            (fp) ansökt om ledighet under tiden den 2 december
          </note>
          <note>
            2000-1 januari 2001.
          </note>
          <note>
            Kammaren biföll denna ansökan.
          </note>
          <note>
            Talmannen anmälde att Staffan Werme (fp) skulle tjänstgöra som
            ersättare för Johan Pehrson.
          </note>
          <note>
            2 § EU-debatt
          </note>
          <note type="speaker">
            Anf. 1 Utrikesminister ANNA LINDH (s):
          </note>
          <note>
            Fru talman! För några veckor sedan vann demokratin ännu en seger
            i Europa. Slobodan Milosevic drevs bort från makten och Vojislav
            Kostunica valdes till ny president i Jugoslavien.
          </note>
          <note>
            Demokratin i Jugoslavien är ännu ung, har många problem framför
            sig och behöver vårt stöd. Men vi har alla skäl att glädjas. Kanske
            kan vi nu äntligen se en fredlig framtid för Balkan.
          </note>
          <note>
            Vi minns sommaren för drygt fem år sedan - Vukovar i Kroatien,
            Srebrenica i Bosnien och, några år senare, Racak i Kosovo. Tusentals
            döda, många fler drivna från sina hem. Balkan var ett öppet sår,
            och omvärlden stod alltför passiv. Det får inte hända igen.
          </note>
          <note>
            EU är ju i grunden ett fredsprojekt. Det är inte en sliten fras;
            det är lärdomen av ständiga krig i Europa som sedan har blivit
            grunden för EU. I dag är krig mellan EU:s medlemsländer otänkbart.
            Det är en stor framgång.
          </note>
          <note>
            Därför är det så viktigt att EU förblir öppet för nya medlemsländer.
            De länder som nu förhandlar om medlemskap måste få komma med så
            snart de uppfyller kraven. Utvidgningen är den viktigaste frågan
            för Sveriges ordförandeskap nästa halvår. Vi vill bana väg för
            ett genombrott i förhandlingarna. Hur långt vi kommer beror naturligtvis
            inte bara på oss. Kandidatländerna måste göra klara framsteg,
            de 15 medlemsländerna måste ena sig och EG-kommissionen måste
            göra det grundliga förarbetet.
          </note>
          <note>
            Därför är jag besviken, tyvärr, på den tidsplan som kommissionen
            presenterade i går. Den riskerar att fördröja de underlag vi behöver.
            Vi kommer ändå att försöka intensifiera förhandlingarna under
            vårt ordförandeskap för att få viktiga genombrott, börja diskutera
            de svåraste frågorna med de bäst förberedda länderna, öppna en
            stor mängd nya områden med de länder som börjat förhandla i år
            och diskutera tidsplaner för fortsättningen. Målet är att de första
            länderna ska kunna bli medlemmar 2003.
          </note>
          <note>
            Därför är det också viktigt att vi kan avsluta den pågående regeringskonferensen
            i Nice i december så att EU i framtiden kan fungera med 25-30
            medlemmar efter de nya traktaten.
          </note>
          <note>
            Fortfarande återstår dock en rad svåra frågor att lösa. Hur ska
            framtidens kommission se ut? Striden är hårdare än väntat mellan
            dagens medlemsländer för att varje land ska få ha en ledamot i
            kommissionen.
          </note>
          <note>
            Hur ska rösterna fördelas? De stora länderna ska enligt tidigare
            beslut kompenseras med fler röster för att de förlorar en kommissionsledamot.
            Det är också viktigt att en rimlig andel av EU:s befolkning står
            bakom besluten. En rad tekniska lösningar diskuteras nu, t.ex.
            omviktning och dubbel majoritet. Fler beslut bör fattas med kvalificerad
            majoritet i stället för enhällighet - men på vilka områden? Det
            diskuterar vi också. Vi stöder majoritetsbeslut för bl.a. minimiregler
            om sociala frågor samt asyl och migration, för inremarknadsfrågor
            och för handelspolitik. På andra områden, som skatter, anser vi
            att enhälligheten bör finnas kvar. Slutligen diskuterar vi i regeringskonferensen
            det som kallas närmare samarbete. Ska det bli lättare för grupper
            av länder att gå före? Vi tycker att det är rimligt och bra när
            unionen blir större, men vi vill inte ha en uppdelning i ett A-
            och ett B-lag i EU.
          </note>
          <note>
            Därför är grundreglerna för ett sådant samarbete utomordentligt
            viktiga, liksom en fortsatt sammanhållen utrikes- och säkerhetspolitik.
          </note>
          <note>
            Fru talman! En lärdom av krigen på Balkan är att
          </note>
          <note>
            EU måste bli bättre på att förebygga och hantera kriser. Europa
            måste kunna agera tidigt och enigt när man ser förtryck av minoriteter,
            demokrati som hotas eller militära spänningar. Vid toppmötet i
            Nice om en månad kommer en rapport om förebyggande att presenteras.
            Det arbetet vill vi utveckla under det svenska ordförandeskapet.
            Arbetet med den civila krishanteringen sattes i gång på svenskt
            initiativ. Avsikten är bl.a. att snabbt kunna sätta in poliser
            i situationer som Kosovo och att snabbt kunna hjälpa offer för
            jordbävningar och liknande, som vi senast såg i Turkiet. Toppmötet
            i Nice kommer att behandla en rapport även om detta.
          </note>
          <note>
            Men när inga andra åtgärder hjälper måste EU
          </note>
          <note>
            också ha militära medel. Inom EU pågår arbetet med att uppfylla
            målet att en styrka på upp till 60 000 man ska bildas med relevanta
            sjö- och luftstridskrafter.
          </note>
          <note>
            EU:s medlemsländer ska formellt anmäla sina bidrag vid en kapacitetskonferens
            den 20 november. Regeringen har i dag fattat beslut om det svenska
            bidraget, en anmälan som omfattar enheter ur armé, marin och flyg
            och som helhet summerar till ca 1 900 man.
          </note>
          <note>
            Viktiga förutsättningar är att Sverige i varje enskilt fall och
            i enlighet med svensk lag fattar beslut om medverkan i internationella
            fredsfrämjande insatser och att det finns ett FN-mandat för fredsframtvingande
            insatser.
          </note>
          <note>
            Nicetoppmötet ska också besluta om hur det här samarbetet ska
            organiseras. Hur ska besluten tas? Hur ska de förberedas? Hur
            ska samarbetet ske med Nato, bl.a. när det gäller försvarsplanering?
            Hur ska samarbetet ske med länder utanför EU? Det blir sedan en
            uppgift för det svenska ordförandeskapet att fortsätta detta arbete.
          </note>
          <note>
            Ett nytt inslag i arbetet med krishantering, som har börjat på
            svenskt initiativ, är samarbetet mellan
          </note>
          <note>
            EU och FN. Självfallet ska EU:s resurser, EU:s nya förmåga, ställas
            till FN:s förfogande. FN har legitimitet och ansvar; EU har resurser.
            Tillsammans kan vi göra väsentliga framsteg för den globala freden
            och krishanteringen.
          </note>
          <note>
            För att bättre förankra EU bland medborgarna behöver EU kunna
            visa resultat i frågor som är viktiga för medborgarna - t.ex.
            freden, som jag har talat om, men också på områden som jobben,
            miljön, jämställdheten och kampen mot brott, för att ta de viktigaste
            exemplen.
          </note>
          <note>
            Bindande samarbete är viktigt på många områden.
          </note>
          <note>
            På nya områden kan öppna samarbetsformer vara en bättre väg.
            Sysselsättningen är ett bra exempel, där
          </note>
          <note>
            EU sätter upp gemensamma mål och riktlinjer, medlemsländerna
            nationellt bestämmer hur de bör uppnås, och resultaten utvärderas
            gemensamt.
          </note>
          <note>
            Toppmötet i Stockholm i mars ska handla om jobben i framtidens
            Europa - om social delaktighet, livslångt lärande, människor i
            arbete och hur den nya tekniken ska kunna spridas till alla regioner
            i Europa.
          </note>
          <note>
            Toppmötet i Göteborg ska anta en strategi för hållbar utveckling
            - kemikalier, klimat och ökad miljöhänsyn på alla politikområden
            är viktiga frågor.
          </note>
          <note>
            En väl fungerande ekonomisk och monetär union är också viktig
            för EU:s framtid.
          </note>
          <note>
            Fru talman! EU har också viktiga uppgifter i relation till vår
            omvärld:
          </note>
          <note>
            - att hjälpa till att nu trygga freden och bygga upp
          </note>
          <note>
            Balkan igen,
          </note>
          <note>
            - att bidra till fredsprocessen i Mellanöstern,
          </note>
          <note>
            - att förstärka samarbetet med Ryssland och andra länder i EU:s
            närhet,
          </note>
          <note>
            - att försvara och förstärka demokratin i och omkring Europa,
          </note>
          <note>
            - att driva de globala miljöfrågorna och
          </note>
          <note>
            - att stå på de fattigas sida och bidra till en rättvis global
            utveckling.
          </note>
          <note>
            Ordförandeskapet är en möjlighet och en uppgift för hela Sverige.
            Vi hoppas på ett brett samarbete och en spännande dialog med riksdagen
            framöver. Vi är glada över samarbetet som vi hittills har haft
            kring dessa frågor. Och med engagemang och entusiasm så hoppas
            jag att vi gemensamt ska göra ett bra svenskt ordförandeskap.
          </note>
          <note type="speaker">
            Anf. 2 BO LUNDGREN (m):
          </note>
          <note>
            Fru talman! Med all respekt för utrikesministern tycker jag att
            det är beklagligt att statsministern har valt att inte själv delta
            i denna mycket viktiga debatt.
          </note>
          <note>
            Europasamarbetets ursprungstanke - att genom fri handel och fri
            rörlighet säkra freden i Europa - är lika aktuell och levande
            i dag som någonsin tidigare.
          </note>
          <note>
            Europeiska unionens 50 år har visat att vägen till frihet, fred
            och ökat välstånd är grundad på den fria ekonomins principer.
          </note>
          <note>
            Det är med respekt för denna grundprincip som unionen nu ska
            utvidgas och utvecklas vidare. Utgångspunkten är ett samarbete
            mellan självständiga nationer med beslut i gemensamma europeiska
            organ på områden där den nationella politiken inte räcker till.
          </note>
          <note>
            I takt med den allt snabbare utvecklingen förändras förutsättningarna
            för Europeiska unionen. Det kräver en stark kommission som kan
            ta initiativ och fullfölja fattade beslut.
          </note>
          <note>
            Det är därför märkligt att Göran Persson har föreslagit att Europeiska
            rådets roll ska stärkas på bekostnad av kommissionen. Det skulle
            innebära att den grundläggande maktdelningsprincipen undergrävs
            och att den demokratiska insynen i begränsas.
          </note>
          <note>
            Det verkar som om statsminister Persson tilltalas av att det
            utvecklas en sluten diskussionsklubb där 15
          </note>
          <note>
            herrar gör upp. Men även om det var så kommunalrådet Persson
            en gång styrde i Katrineholm, bör Katrineholmsmodellen inte bli
            en svensk exportvara.
          </note>
          <note>
            Det strider dessutom mot svenska intressen att stärka rådets
            ställning på bekostnad av kommissionens. De stora länderna gynnas,
            och det är inte en förändring i samband med utvidgningen.
          </note>
          <note>
            Häromdagen tog jag del av en intressant skrift som skrivits av
            Charles Grant, chef för Centre for
          </note>
          <note>
            European Reform och en av Tony Blairs idésprutor.
          </note>
          <note>
            Det rör sig om vad han kallar en optimistisk framtidsvision för
            EU. Sammanfattningen på sista sidan inleds på följande sätt:
          </note>
          <note>
            "Året är 2010, Europeiska unionen har 26 medlemmar och fortsätter
            att expandera österut. Dess ekonomi växer snabbare än USA:s."
          </note>
          <note>
            Sedan följer förutsägelsen:
          </note>
          <note>
            "EU-kommissionen har slagits ihop med ministerrådet."
          </note>
          <note>
            Här har vi den idé som Göran Persson nyligen lanserade som sin
            egen.
          </note>
          <note>
            När man läser hela skriften står det klart varför
          </note>
          <note>
            Charles Grant förespråkar en sammanslagning av kommissionen och
            ministerrådet. Genom att de stora länderna gynnas, ska Storbritannien
            år 2010 vara lika inflytelserikt som Tyskland och Frankrike.
          </note>
          <note>
            Jag undrar om Göran Persson läste så långt. Förhoppningsvis gjorde
            han inte det.
          </note>
          <note>
            Att Sveriges statsminister trampat fel inte bara en gång är uppenbart
            både i och utanför Sverige. Denna senaste idé har t.o.m. lett
            till att Margot Wallström har känt sig föranledd att tillrättavisa
            Göran Persson i en debattartikel. Det vore bra om utrikesministern,
            liksom när det gällde Österrike och synen på Rysslands krigföring
            i Tjetjenien, talar statsministern till rätta.
          </note>
          <note>
            Om man bortser från de partier som vill göra unionen mindre genom
            att Sverige lämnar EU, utgår jag från att vi alla är eniga om
            att utvidgningen av
          </note>
          <note>
            Europeiska unionen är en historisk möjlighet som måste tas till
            vara.
          </note>
          <note>
            Gårdagens rapport från kommissionen är då mycket bekymmersam.
            Den präglas av en försvagad ambition att nå de mål som satts upp.
            Och det lägger ett stort ansvar på utrikesministern att vid allmänna
            rådets möte om en dryg vecka säkerställa att de mål som vi förhoppningsvis
            är överens om också kan nås.
          </note>
          <note>
            Den största utmaningen under det svenska ordförandeskapet måste
            fortfarande vara att driva förhandlingarna så långt att ett medlemskap
            2003 är möjligt för de kandidatländer som kommit längst. Det är
            viktigt att kandidatländerna kan se ljuset i tunneln.
          </note>
          <note>
            En annan stor utmaning under det svenska ordförandeskapet är
            att stärka den gemensamma säkerhetsoch försvarspolitiken.
          </note>
          <note>
            Att Europeiska unionen - i nära samverkan med
          </note>
          <note>
            Nato - tar större del i militära insatser på den egna kontinenten
            stärker den transatlantiska säkerhetsgemenskapen. Men det är viktigt
            att retoriken kring att stärka EU:s krishanteringsförmåga matchas
            med resurser.
          </note>
          <note>
            Det handlar också om att kunna agera snabbt. Det kräver fungerande
            beslutsmekanismer och en politisk vilja, inte minst i Sverige,
            att agera om det uppstår en krissituation som kräver en EU-ledd
            insats. Vi får inte hamna i en situation där den senfärdighet
            som regeringen uppvisade när det gällde Kosovo upprepas.
          </note>
          <note>
            Fru talman! Regeringen har inte varit beredd att gå från ord
            till handling i eurofrågan. Man har inte ens varit beredd att
            gå till ord. Trots att den socialdemokratiska kongressen har slagit
            fast att euron skulle innebära stora fördelar för Sverige och
            för de svenska hushållen, har den nödvändiga dialogen med väljarna
            uteblivit.
          </note>
          <note>
            I stället för att ta initiativ till den breda information och
            de politiska samtal som är förutsättningen för en folkomröstning
            - och som Göran Persson förutskickade efter den danska folkomröstningen
            - har det nu tillsatts ytterligare en utredning om EMU. Därmed
            ligger locket åter på.
          </note>
          <note>
            Så blir politiken när partiets intressen går före landets och
            när det politiska ledarskapet brister. Låt mig ändå uppmana socialdemokraterna
            och regeringen att ta sitt ansvar. Det ni själva numera inser
            är bra för Sverige bör ju tas till vara så snabbt som möjligt.
          </note>
          <note>
            Fru talman! Jag skulle vilja att utrikesministern vidarebefordrar
            tre råd inför ordförandeskapet till
          </note>
          <note>
            Göran Persson.
          </note>
          <note>
            För det första: Tänk på att ett EU-land aldrig är så populärt
            som inför ett ordförandeskap. Det är naturligtvis trevligt att
            bli uppvaktad av det ena eller det andra landet, men det är EU:s
            framtid och alla medlemsländers intressen som står på spel - inte
            kamratskapet med enskilda länder.
          </note>
          <note>
            För det andra: Det är inte bara Europeiska unionens länder som
            bör tala med en röst i utrikespolitiska frågor. Det bör också
            den svenska regeringen. Vi har under det senaste året flera gånger
            upplevt att statsministern säger en sak och utrikesministern en
            annan.
          </note>
          <note>
            För att det inte ska bli så förvirrande tror jag att det vore
            bra om ni talar mer direkt med varandra och mindre genom pressen.
          </note>
          <note>
            För det tredje: Gör inga topplistor över vilka politiker inom
            EU som ni helst lyssnar till, som Göran
          </note>
          <note>
            Persson gjorde med sina ministrar här hemma. Det skapar ingen
            god stämning, oavsett om det gäller
          </note>
          <note>
            Stockholm eller Bryssel.
          </note>
          <note>
            Låt mig till sist påminna om att det främsta ansvaret för det
            land som innehar ordförandeskapet i Europeiska unionen är att
            bära vidare den frihetliga tradition som grundlades för mer än
            ett halvt sekel sedan.
          </note>
          <note>
            (Applåder)
          </note>
          <note type="speaker">
            Anf. 3 Utrikesminister ANNA LINDH (s) replik:
          </note>
          <note>
            Fru talman! Vi kan börja med diskussionen om
          </note>
          <note>
            EU:s framtid. Göran Persson har aldrig sagt att inte kommissionen
            också ska ha en stark ställning. Miljön har tagits som ett exempel
            på att det är viktigt med en drivande kommission.
          </note>
          <note>
            Beträffande de angrepp som vi hör från Bo Lundgren, riktade mot
            Göran Persson därför att han föreslagit att rådet också ska kunna
            vara starkare, tar Bo
          </note>
          <note>
            Lundgren en brittisk tankesmedja som exempel på varför det skulle
            vara ett suspekt förslag att man också ska kunna stärka rådet
            samt samverkan mellan rådet och kommissionen.
          </note>
          <note>
            Låt oss då ta Romani Prodi som exempel. Romani
          </note>
          <note>
            Prodi har också i diskussionen om det långsiktiga
          </note>
          <note>
            EU-samarbetet talat om vikten av att hitta en samkoppling mellan
            Javier Solana, den höge representanten för rådet i utrikespolitiken,
            och kommissionen på det utrikespolitiska området. I princip samma
            tankegång som Göran Perssons har Romani Prodi föreslagit på det
            utrikespolitiska området.
          </note>
          <note>
            Jag tror inte att det bara är formen utan det är nog också innehållet
            som gör att moderaterna har uppvisat en mycket olycklig motvilja
            mot alla former av samarbete när det gäller det mellanstatliga
            området och det öppna samarbetet. Vi kan t.ex. ta sysselsättningen.
          </note>
          <note>
            Moderaterna har varit mot ett samarbete på sysselsättningens
            område, just ett sådant samarbete som
          </note>
          <note>
            Göran Persson har argumenterat för. Jag tror alltså inte att
            det bara gäller formen, utan ni är inte intresserade av att få
            ett samarbete där man markerar allas rätt till arbete, de sociala
            aspekterna, det livslånga lärandet och alla regioners rätt i Europa.
            Ni tycker att
          </note>
          <note>
            EU är viktigt för företagens och kapitalets frihet. Ni är inte
            intresserade av ett samarbete mellan regeringarna för att också
            underlätta medborgarnas situation.
          </note>
          <note type="speaker">
            Anf. 4 BO LUNDGREN (m) replik:
          </note>
          <note>
            Fru talman! Tvärtom! Vad vi vill se är just ett medborgarnas
            Europa, inte det politikernas Europa där 15 herrar gör upp i slutna
            rum; detta i stället för den öppenhet som följer med den process
            som kommissionens arbete innebär. Det är väsentligt och viktigt,
            utrikesministern, att se till att människor har en bra social
            situation och att vi har en bra sysselsättning i de olika länderna.
            Ansvaret för detta, liksom för utbildningen, ligger framför allt
            nationellt. Men det är ju det nationella misslyckandet från regeringens
            sida som gör att vi återigen i dag i Dagens Nyheter har en debattartikel
            där det pekas på skolans misslyckande.
          </note>
          <note>
            15 % av eleverna är inte godkända i en del ämnen i grundskolan.
            Detta är inte acceptabelt men det ska lösas här - regeringen,
            om den hade varit kapabel, och riksdagen, när denna blir kapabel
            efter valet
          </note>
          <note>
            2002.
          </note>
          <note>
            Det är inte lätt att försvara Göran Persson i det här avseendet.
            Jag citerade inte Charles Grant och den skriften för att kritisera,
            utan jag pekade bara på syftet med förslaget och vad det leder
            till - att stora länder gynnas. Den som kan användas för att kritisera
            är i så fall snarare Margot Wallström, som jag skulle gissa fortfarande
            har viss kontakt med det socialdemokratiska partiet. Hon skrev
            i sin debattartikel att det Göran Persson talat om skulle leda
            till en sämre demokratisk kontroll och ett mindre effektivt beslutsfattande.
            Det är detta som jag motsätter mig. Anna Lindh, ta nu chansen,
            även om det inte är lätt, och dementera
          </note>
          <note>
            Göran Persson och säg att självklart ska vi ha en kommission
            som är stark nog att klara uppgiften - vi inte ska gå till de
            slutna rummens politik!
          </note>
          <note>
            (Applåder)
          </note>
          <note type="speaker">
            Anf. 5 Utrikesminister ANNA LINDH (s) replik:
          </note>
          <note>
            Fru talman! Bo Lundgren, regeringen har inte misslyckats när
            det gäller sysselsättningen! Vi kan ju nu konstatera att vi har
            kommit ned till 4 % arbetslöshet. Som denna kammare säkert minns
            har Lars
          </note>
          <note>
            Tobisson en gång förklarat att han gärna skulle bli ambassadör
            för böckling ifall 4 % arbetslöshet uppnåddes.
          </note>
          <note>
            Vi har uppnått det nationellt men självklart vill vi fortsätta
            att arbeta för att också andra länder ska kunna sänka sin arbetslöshet.
            Då är det viktigt att vi, precis som vi har börjat göra i Europa,
            samlas kring att sätta mål för hur vi ska få ned arbetslösheten.
          </note>
          <note>
            Sedan ska de olika länderna ta fram de konkreta planerna. Därefter
            ska vi gemensamt utvärdera hur vi lyckats.
          </note>
          <note>
            Jag förmodar att Bo Lundgrens surhet i dag egentligen är en surhet
            över att regeringen just har lyckats när det gäller sysselsättningen.
            Förlåt mig, Bo
          </note>
          <note>
            Lundgren, men det är lite av grinighet över att Sverige får väldigt
            bra betyg av EU-kommissionen när det gäller kampen för jobben.
            Det är dock just den typen av bra exempel som vi gemensamt ska
            lyfta fram i
          </note>
          <note>
            EU-samarbetet. Vi ska alltså visa hur vi kan göra i
          </note>
          <note>
            EU-samarbetet.
          </note>
          <note>
            15 länder har ställt sig bakom ett gemensamt arbete för att minska
            arbetslösheten, för att stärka alla delar av Europa och för att
            vi ska kunna uppnå en ekonomisk och social utveckling som minskar
            arbetslösheten. Moderaterna har gått emot detta samarbete - återigen
            ett exempel på att man ser EU som ett ekonomiskt samarbete, ett
            företagens samarbete, inte som medborgarnas samarbete.
          </note>
          <note>
            (Applåder)
          </note>
          <note type="speaker">
            Anf. 6 BO LUNDGREN (m) replik:
          </note>
          <note>
            Fru talman! Naturligtvis förstår jag varför utrikesministern
            undviker att ta upp det som jag diskuterade. Jag tycker att det
            är alldeles utmärkt ju fler människor som har arbete i Sverige
            och ju lägre arbetslösheten är. Det är klart att en konjunktur
            som ser bra ut, en självständig riksbank som vi äntligen blev
            eniga om och detta med att ni inte rev upp telemarknadsavregleringen
            är sådant som gjort att vi har fått fler jobb i Sverige. Det tycker
            jag att vi alla ska glädjas åt - möjligen var och en på sitt sätt.
          </note>
          <note>
            Vad jag tog upp var att detta är ett resultat av vad som händer
            i Sverige. Dessutom konstaterar jag att mer måste hända, för fortfarande
            är det hundratusentals människor som går utan jobb. Det finns
            väldigt många människor som har det svårt. Vi har ett delat land
            i det avseendet.
          </note>
          <note>
            Jag pekade på att detta är nationella frågeställningar, liksom
            utbildningen. Där gäller det för oss att se till att vi får en
            bra skola. Men där har regeringen skändligen misslyckats, vilket
            går ut över många barn
          </note>
          <note>
            - framför allt de som har sämsta förutsättningarna och som kommer
            att ha det resten av livet. Där har ni problem!
          </note>
          <note>
            Anna Lindh, i stället för att diskutera sakfrågorna:
          </note>
          <note>
            Hur ställer sig utrikesministern till Göran Perssons propå som
            kritiserats kraftfullt av Margot Wallström?
          </note>
          <note>
            Utrikesministern har ett helt anförande för att ta upp den frågan.
            Hur det ska alltså se ut? Rätta nu till Göran Perssons misstag
            innan det är för sent!
          </note>
          <note>
            (Applåder)
          </note>
          <note type="speaker">
            Anf. 7 JOHAN LÖNNROTH (v) replik:
          </note>
          <note>
            Fru talman! Bo Lundgren är inte glad över att vi inte kom med
            i EMU från starten. För knappt två år sedan sade han i denna talarstol:
            Det pris vi betalar för en egen valuta är att vår ränta över tiden
            - skillnaden kan variera - kommer att vara högre än euroländernas.
          </note>
          <note>
            Är Bo Lundgren möjligen beredd att be de penningplacerare om
            ursäkt som eventuellt uppfattade hans påstående som ett råd?
          </note>
          <note type="speaker">
            Anf. 8 BO LUNDGREN (m) replik:
          </note>
          <note>
            Fru talman! Över tiden innebär en egen valuta högre ränta än
            man har om man är med i ett valutasamarbete - särskilt om man,
            som man ska göra, tar hänsyn till realräntan. Till detta kommer
            att konkurrensen genom en gemensam valuta ger lägre priser, förutom
            det inflytande som gör att vi har större möjligheter att påverka
            Europa och större möjligheter till företagsetableringar i Sverige.
          </note>
          <note type="speaker">
            Anf. 9 JOHAN LÖNNROTH (v) replik:
          </note>
          <note>
            Fru talman! Bo Lundgren undviker helt och hållet att svara på
            frågan. Det handlar inte bara om korträntorna, reporäntan i Sverige
            jämfört med ECB-
          </note>
          <note>
            räntan. Det handlar också om långräntorna, fem- och tioårsräntan.
            Att tioårsräntan i Tyskland, och än mer gäller det euron, är väsentligt
            högre än den svenska tioårsräntan speglar det faktum att aktörerna
            på marknaden tror mycket mer på den svenska kronan än på euron.
            Bo Lundgren tror ju mycket mer på marknaden än vad jag gör, så
            han borde på något sätt fundera igenom de tvärsäkra påståendena.
          </note>
          <note>
            Bo Lundgren hade fel. Det är dags för honom att tala om det.
          </note>
          <note type="speaker">
            Anf. 10 BO LUNDGREN (m) replik:
          </note>
          <note>
            Fru talman! Debattreglerna ger mig väldigt lite tid att svara.
            Johan Lönnroth: Det är realräntan som är det väsentligaste, vad
            det faktiskt kostar att låna efter inflation.
          </note>
          <note type="speaker">
            Anf. 11 LENNART DALÉUS (c) replik:
          </note>
          <note>
            Fru talman! Liksom Bo Lundgren och flera andra ledamöter och
            riksdagspartier eftersträvar jag och
          </note>
          <note>
            Centerpartiet ett enat Europa som är präglat av tilltro, samarbete
            och välstånd. Det som skiljer oss åt är sätten att åstadkomma
            detta.
          </note>
          <note>
            Nu står vi inför nästa utmaning i EU-arbetet, nämligen att öppna
            unionen för dem som knackar på och vill in. Jag håller gärna med
            Bo Lundgren och utrikesministern, som hade valt ett milt ord och
            sade att det var bekymmersamat det som inträffade i går när kommissionen
            med all tydlighet vill hålla kandidatländerna utanför ännu längre.
            Jag tycker att man kan gå längre och säga att det som redovisades
            i går är något av en skandal. Det stämmer lite till eftertanke
            om hur vi ska kunna arbeta för att åstadkomma just utvidgningen
            av unionen. Då tror jag, fru talman, att det måste innebära att
            unionen gör färre saker men blir bättre på att göra det som är
            verkligt viktiga uppgifter, att man kanske kan åstadkomma en smalare
            men en effektivare union. Och då är jag rädd för att fokuseringen
            på ett snabbt fördjupande av arbetet i unionen, att finna nya
            områden att samarbeta kring, i själva verket kan minska förtroendet
            för unionen i
          </note>
          <note>
            Sverige och i andra länder och att utvidgningen då fördröjs.
          </note>
          <note>
            Då vill jag fråga: Varför har Bo Lundgren och moderaterna så
            bråttom in i den gemensamma valutan, trots den misstro som vi
            ser i Sverige och trots att euron lindrigt sagt inte har blivit
            något hit? Det finns andra mer angelägna frågor att diskutera
            i den svenska Europapolitiken. Varför så bråttom?
          </note>
          <note type="speaker">
            Anf. 12 BO LUNDGREN (m) replik:
          </note>
          <note>
            Fru talman! Den gemensamma valutan är naturlig i en inre marknad
            som vi har haft sedan länge. Det ger människorna i Sverige och
            runt om i Europa lägre priser. Det ger, allt annat givet, över
            tiden lägre räntor. Någonting som är så bra ska vi införa så snabbt
            som möjligt.
          </note>
          <note type="speaker">
            Anf. 13 LENNART DALÉUS (c) replik:
          </note>
          <note>
            Fru talman! Det är inte riktigt så att allting blir bättre ekonomiskt
            och räntemässigt, det framgick av den tidigare debatten. Utan
            att kräva några ursäkter, verkligen inte, kan jag säga att det
            som förut var en etablerad sanning, nämligen att räntan i länder
            i EU
          </note>
          <note>
            men utanför EMU skulle vara högre än räntan i
          </note>
          <note>
            EMU-området, är inte längre någon sanning. Att ekonomin skulle
            vara sämre i länder utanför - Sverige är ju ett exempel på att
            det inte är på det sättet. För svenskt vidkommande är det också
            så att fyra av de fem viktigaste handelspartner som Sverige har
            -
          </note>
          <note>
            USA, England, Danmark, Norge - står alla utanför
          </note>
          <note>
            EMU och euro. Skulle vi stå utanför befinner vi oss inte i någon
            egen öken, utan våra viktigaste handelspartner är med i detta
            att inte ha bråttom in i eurosystemet.
          </note>
          <note>
            Sedan kan man också, fru talman, lyssna möjligen lite på vad
            människor tycker. Det kan ibland vara klokt. Det verkar ju som
            om entusiasmen för ett snabbt och skyndsamt inträdande i EMU inte
            är alldeles översvallande hos den svenska befolkningen, inte heller
            hos de fyra borgerliga partierna om man ska precisera sig. Frågan
            kvarstår: Varför så bråttom in i euron?
          </note>
          <note type="speaker">
            Anf. 14 BO LUNDGREN (m) replik:
          </note>
          <note>
            Fru talman! Jag förstår att Lennart Daléus behöver profilera
            sig. Socialdemokraterna, Kristdemokraterna,
          </note>
          <note>
            Folkpartiet och vi moderater inser att euron ger stora fördelar
            för svenska hushåll. Om någonting ger stora fördelar bör man så
            snabbt som möjligt använda sig av det.
          </note>
          <note type="speaker">
            Anf. 15 JOHAN LÖNNROTH (v):
          </note>
          <note>
            Fru talman! En enda gång sedan starten av den europeiska monetära
            unionen har den underkastats folkets direkta dom i en folkomröstning.
            Utslaget blev att danskarna inte ville vara med. Vi vänsterpartister
            är självklart glada för det, dels för att det ökar möjligheterna
            för oss att hålla Sverige utanför EMU, dels för att det danska
            utslaget kan få en positiv effekt på
          </note>
          <note>
            Europa och världen.
          </note>
          <note>
            Efter det danska nejet 1992 tvingades EU ompröva sina villkor
            för medlemskap och ge Danmark fyra undantag. Efter det nya nejet
            kommer minst ett EU-
          </note>
          <note>
            land att stå utanför EMU under de första åren med gemensam valuta.
            Det borde leda till en omprövning av fördragen när det gäller
            medlemsländer i EU utanför EMU. De som envetet hävdat att Sverige
            i längden inte kan säga nej till EMU kommer förhoppningsvis nu
            att tvingas att acceptera faktum. Regeringen borde ta kontakt
            med sina danska och brittiska kolleger för att diskutera hur en
            ny anknytningsform ska se ut.
          </note>
          <note>
            Efter det danska nejet till Maastricht 1992 tvingades EU inte
            bara ompröva Danmarks ställning utan också delvis synen på öppenhet
            och demokrati. Nu tvingas EMU-länderna förhoppningsvis till en
            liknande omprövning. Hur ska man bära sig åt för att kunna locka
            med sig Danmark, England och Sverige?
          </note>
          <note>
            Hökarna i Bryssel låtsas att supertanken tuffar fram som förut,
            att B-laget av konstiga nordbor kan man ha eller mista. Men oron
            är stor. Det handlar ju om tre av unionens starkaste ekonomier
            med djupt rotade demokratiska traditioner.
          </note>
          <note>
            Sverige borde som ordförandeland leda en debatt om EMU, inte
            bra hurtfriskt utropa att man ska göra allt för att euron ska
            bli en framgång. Jag vet att det inom regeringspartiet finns en
            djup skepsis mot normpolitiken, dvs. tesen att folkvalda inte
            ska försöka styra ekonomin, bara ha fasta normer för privata aktörer.
            Centralbankens oåtkomlighet för politiska opinioner är närmast
            ett övertydligt exempel på synsättet. Rädslan för offentlighet
            inom EU speglar också denna konservativa syn på medborgarna som
            kortsiktiga och opålitliga.
          </note>
          <note>
            Ett annat problem som man nu förhoppningsvis tar på allvar är
            hur ökad sysselsättning i den praktiska politiken och inte bara
            i retoriken ska slå igenom som mål för den ekonomiska politiken.
            I nästa lågkonjunktur kommer små länder som Sverige utanför
          </note>
          <note>
            EMU att få problem, säger EMU:s vänner. Snarare är det tvärtom.
            I nästa lågkonjunktur kommer den centralistiska penning- och valutapolitiken
            att möta verkligheten i form av ökad arbetslöshet eller galopperande
            inflation i länder där politiken inte passar.
          </note>
          <note>
            En fråga som tränger sig på inför det kommande svenska ordförandeskapet
            är: Vilket är viktigast -
          </note>
          <note>
            EMU eller utvidgning? Utrikesministern vill ha en snabbare behandling
            av ansökarländerna, och det är bra, men jag undrar om hon inser
            hur svårt det är anpassa ansökarländernas ekonomier till den monetära
            unionens snäva ramar. Regeringen måste nog välja och för oss är
            valet självklart: östintegrationen är viktigare än EMU. Jag vill
            veta av utrikesministern om hon delar den uppfattningen. Kommer
            regeringen att verka för samma rätt för ansökarländerna att stå
            utanför EMU som vi har?
          </note>
          <note>
            Göran Persson skrev för tre år sedan i boken Den som är satt
            i skuld är icke fri: En gemensam penningpolitik driver fram en
            gemensam finanspolitik. Han hade rätt. Det finns inget exempel
            på en valuta utan stöd av en gemensam finanspolitik för det område
            som valutan täcker.
          </note>
          <note>
            USA behövde ungefär hundra år med inbördeskrig och svåra regionala
            kriser innan dollarfederationen stabiliserades, trots att språket
            i huvudsak var gemensamt. Den tyska marken föddes med blod på
            kinden, för att använda ett uttryck av Karl Marx. Så svåra kriser
            ska vi hoppas att vi slipper i EMU. Men det är illavarslande att
            det inte finns någon som helst genomtänkt strategi för hur EMU
            ska möta en större konjunkturnedgång.
          </note>
          <note>
            I USA har man en federal budget på nivån 10 %
          </note>
          <note>
            av totalinkomsten och en gemensam finans- och skattepolitik.
            EMU:s logiska fortsättning är en överstatlig finans- och skattepolitik
            och en minst femdubblad gemensam budget. En sådan överstatlighet
            kan omöjligen komma att accepteras om inte också det demokratiska
            ansvarsutkrävandet görs överstatligt. En förbundsstat med svag
            demokratisk förankring växer då fram.
          </note>
          <note>
            Jag vet att den svenska regeringen inte vill ha en sådan överstat.
            Nu kan vi som ordförandeland göra ståndpunkten klar och tydlig.
            Det gäller inte bara finanspolitiken.
          </note>
          <note>
            En ledande expert på säkerhetspolitik, Gunnar
          </note>
          <note>
            Jervas, skrev så här i söndags: Med den utveckling som nu pågår
            kommer Sverige mycket snart, utan att saken underkastats någon
            seriös diskussion, att bli så indraget i EU:s krishantering att
            vi knappast kan säga nej till medverkan i unionens militära tvångsoperationer.
            Detta skulle göra vår alliansfria politik omöjlig.
          </note>
          <note>
            Instämmer utrikesministern i Jervas analys? Och vilka initiativ
            bör hon i så fall ta för att frågan ska komma upp på bordet?
          </note>
          <note>
            Jag vill också ta upp en oro som sprider sig inför planer om
            ändringar i Amsterdamfördragets artikel
          </note>
          <note>
            133 om övergång till majoritetsbeslut och ökat makt för kommissionen
            när det gäller internationella avtal om investeringar, s.k. intellektuell
            egendom och tjänstehandeln.
          </note>
          <note>
            Jag har fått brev från den franska Attackrörelsen.
          </note>
          <note>
            Man misstänker att det här kan ha en koppling till planer på
            ett nytt MAI-avtal av den typ som en stark internationell opinion
            med benägen hjälp av den svenska handelsministern lyckades stoppa.
          </note>
          <note>
            Handelskommissionären Lamy ska inför en grupp parlamentariker
            ha sagt: Bara Frankrike och Spanien återstod att övertyga om dessa
            ändringar. Jag vill ha
          </note>
          <note>
            Anna Lindhs dementi. Tänker regeringen lägga in ett veto mot
            en ändring av artikel 133?
          </note>
          <note>
            Vi vänsterpartister hoppas att det går bra med ordförandeskapet
            och stöder inriktningen på att utvidgningen, sysselsättningen
            och miljön ska prägla ordförandeskapet. Vi tycker också att jämställdheten
            ska vara med på samma nivå. Regeringen vill göra många goda saker
            på det området, men jag saknar konkreta förslag. Vi förväntar
            oss också att regeringen lever upp till statsministerns berättigade
            angrepp på extrema löner, privilegier och korruption i EU.
          </note>
          <note>
            Vi behöver mer av internationellt samarbete i både Europa och
            världen, mer av demokratiska motmakter till den globala kapitalmakten
            och öppnare gränser för idéer och människor. Men som Per Albin
          </note>
          <note>
            Hansson skrev 1904 - jag vet att en del socialdemokrater inte
            gillar att vänsterpartister citerar Per Albin
          </note>
          <note>
            Hansson, men jag ska göra det i alla fall:
          </note>
          <note>
            För att internationalismen skall bliva en verksam sammanbindningslänk
            får inte det nationella folklynnet undertryckas eller nationens
            säregna förhållanden avskaffas. Tvärtom, ty själva poängen med
            den patriotiska internationalismen är dess förmåga att sammanbinda
            nationer och förhindra dem att bekriga alla andra.
          </note>
          <note>
            Samarbetet måste byggas underifrån med stöd av breda folkrörelseopinioner.
            Jag har hitintills inte sett några demonstrationer eller massmöten
            där det står
          </note>
          <note>
            Framåt med EU eller Framåt med EMU på plakaten.
          </note>
          <note>
            Alla stormaktsbyggen styrda ovanifrån har förr eller senare gått
            under.
          </note>
          <note>
            (Applåder)
          </note>
          <note>
            Anf. 16 Utrikesminister ANNA LINDH (s)
          </note>
          <note>
            replik:
          </note>
          <note>
            Fru talman! Låt mig börja med den fråga som jag tog upp i mitt
            inledningsanförande, nämligen EU:s gemensamma krishantering. Jag
            delar inte uppfattningen att den skulle strida mot Sveriges alliansfrihet.
          </note>
          <note>
            Vi har inga planer på att överge alliansfriheten.
          </note>
          <note>
            Men alliansfriheten får ju inte innebära att vi är passiva när
            vi ser internationella kriser. Självfallet ska vi gemensamt med
            EU - alltid med FN-mandat när det gäller fredsframtvingande insatser
            - kunna samverka med EU vid krishantering på samma sätt som vi
            tidigare har gjort liknande insatser gemensamt med
          </note>
          <note>
            FN.
          </note>
          <note>
            Jag tror att den gemensamma krishanteringen i
          </note>
          <note>
            EU kommer att vara ett väldigt bra tillskott till att klara den
            globala freden och till att agera gemensamt med FN. Det är också
            viktigt att komma ihåg att EU:s krishantering inte omfattar territorialförsvar,
            inte omfattar ömsesidiga försvarsförpliktelser, utan det handlar
            just om en krishantering.
          </note>
          <note>
            När det sedan gäller EMU-frågan har Johan Lönnroth och jag olika
            uppfattningar. Jag tror att EMU
          </note>
          <note>
            innebär en styrka och en tillgång för ett litet land, särskilt
            i tider av konjunkturnedgång. Däremot ska vi vara säkra på att
            vi kommer in vid ett tillfälle då det är bäst och rätt för svensk
            ekonomi, och det har också varit socialdemokraternas utgångspunkt.
          </note>
          <note>
            Beträffande kandidatländernas vilja att komma med i EMU är det
            klart att de kan ha den rätten, men de vill alla komma med i EMU.
            Samma krav kommer att ställas på kandidatländerna som man har
            gjort på de nuvarande medlemsländerna. I anslutning till detta
            vill jag ställa en fråga till Johan Lönnroth, eftersom jag kommer
            att diskutera med kandidatländerna nästa vecka deras inträde i
            EU.
          </note>
          <note>
            Känns det inte lite konstigt när nu alla kandidatländer vill
            komma med som medlemmar i EU, att som vänsterpartist fortfarande
            inte vilja se Sverige som en aktiv part i EU-samarbetet?
          </note>
          <note type="speaker">
            Anf. 17 JOHAN LÖNNROTH (v) replik:
          </note>
          <note>
            Fru talman! Jag uppfattade detta med krishantering så att Anna
            Lindh kan garantera att Sverige aldrig kommer att delta i krishantering
            utan att det finns ett FN-mandat, och det är bra.
          </note>
          <note>
            När det gäller kandidatländerna vet vi faktiskt inte riktigt
            vad dessa länders befolkning kommer att vilja.
          </note>
          <note>
            Opinionen även där har ju gått lite hit och dit. Vi anser att
            folken i ansökarländerna självfallet ska ha samma demokratiska
            rätt att själva bestämma om de vill vara med eller inte, helt
            oavsett vad Vänsterpartiet tycker.
          </note>
          <note>
            Sedan vill jag bara säga att vi är aktiva i EU-
          </note>
          <note>
            samarbetet. Vi har accepterat folkomröstningens resultat. Våra
            parlamentariker hör till de mest aktiva i
          </note>
          <note>
            EU-parlamentet. De arbetar för att EU ska bli bättre, och Anna
            Lindh vet att det är på det viset.
          </note>
          <note type="speaker">
            Anf. 18 LENNART DALÉUS (c) replik:
          </note>
          <note>
            Fru talman! Jag vill anknyta med det sista resonemanget som Johan
            Lönnroth förde. Man kan kritisera moderaterna för att stressa
            i EMU-frågan och inte ta till sig opinionen. Men det är ju en
            västanfläkt jämfört med hur Vänsterpartiets krumbukter kan betraktas.
          </note>
          <note>
            Västerpartiet tittar sig omkring och ser att många frågor inte
            stannar vid nationsgränsen, t.ex. miljöproblem, internationell
            säkerhet, social dumpning och kvinnohandel. Sedan nöjer man sig
            med att konstatera att det är på det sättet, men man vill inte
            gå vidare och göra någonting åt det. Hur otäcka problemen än är
            kan de inte bli otäckare än EU.
          </note>
          <note>
            Detta skiljer sig ju från den syn som vi har, nämligen att man
            måste ta en aktiv del i EU-arbetet. Man måste vara med och ändra
            kursen i de stora frågorna, därför att EU är den enda europeiska
            union som vi har.
          </note>
          <note>
            Det verkar som om Vänsterpartiet vill få det till att det finns
            någonting annat. Vänsterpartiet vill, fru talman, inte förändra
            EU, utan man vill ju lämna EU.
          </note>
          <note>
            Man vill bygga något nytt med länder och folk som inte vill bygga
            något nytt utan som vill bygga vidare på det som finns. Det är
            något annat än trovärdig
          </note>
          <note>
            Europapolitik. Det är ingen politik för fred och säkerhet i Europa.
          </note>
          <note type="speaker">
            Anf. 19 LARS LEIJONBORG (fp) replik:
          </note>
          <note>
            Fru talman! Jag fann Lennart Daléus fråga mycket berättigad,
            och det är anmärkningsvärt att Johan
          </note>
          <note>
            Lönnroth inte besvarar den.
          </note>
          <note>
            Det finns ju ett stort svart hål i Johan Lönnroths resonemang.
            Johan Lönnroth säger: Vi behöver mer av internationell samverkan.
            Men han säger nej till
          </note>
          <note>
            EU. Han har väckt en motion på 27 sidor som heter
          </note>
          <note>
            En solidarisk världsordning - alternativet till EMU.
          </note>
          <note>
            Men det är falsk varubeteckning, för i hela denna tjocka motion
            finns inget alternativ till ett samarbete som på vissa områden
            är överstatligt.
          </note>
          <note>
            Jag såg en rapport som Jonas Sjöstedt har lämnat till EU-parlamentet.
            Den handlar om en mycket viktig frågan, nämligen hur vi ska få
            en bättre naturvård.
          </note>
          <note>
            När Jonas Sjöstedt får den uppgiften inser han direkt att här
            kan vi inte acceptera att de länder som vill göra minst får ta
            befälet, utan han anvisar starka överstatliga grepp för att se
            till att skydda utrotningshotade arter. Han skriver med fetstil
            bland sina rekommendationer: Uppmanar vidare kommissionen att
            utan tvekan fortsätta att vidta lämpliga rättsliga verkställighetsåtgärder
            inom ramen för sina befogenheter.
          </note>
          <note>
            Jonas Sjöstedt begär alltså att kommissionen, som ni i andra
            sammanhang är så skeptiska till, ska använda överstatliga rättsliga
            metoder för att tvinga länder att göra detta. Jag tycker att det
            är mycket bra. Jag delar hans uppfattning. Miljövården är en av
            EU:s viktigaste uppgifter. Här duger det inte att de sämsta får
            sätta standarden.
          </note>
          <note>
            Sådana här institutioner behövs naturligtvis. Det framgår ju
            av det som Jonas Sjöstedt skriver. Men varför är ni så skeptiska
            till ett internationellt samarbete med bett i?
          </note>
          <note type="speaker">
            Anf. 20 JOHAN LÖNNROTH (v) replik:
          </note>
          <note>
            Fru talman! Jag får väl be Lennart Daléus om ursäkt. Det är bara
            det att jag måste spara min tid. Jag ska försöka vara kort nu
            också när det gäller Lars
          </note>
          <note>
            Leijonborg.
          </note>
          <note>
            Det som Lars Leijonborg tydligen aldrig har förstått är att Sverige
            nu är medlem i EU och att våra parlamentariker arbetar inom det
            systemet samtidigt som vi arbetar på att förändra det. Jonas Sjöstedt,
            som är en av de allra duktigaste EU-parlamentariker, lägger fram
            en rad förslag som utgår från de regler som nu gäller i EU.
          </note>
          <note>
            Vi är inte absolutistiska motståndare till alla former av överstatlighet.
            Det har vi kongressbeslut på.
          </note>
          <note>
            Vi förordar exempelvis en Tobinskatt som kräver ett visst mått
            av överstatlighet på global nivå.
          </note>
          <note>
            Till sist vill jag bara ställa en kort fråga till Lars
          </note>
          <note>
            Leijonborg. I debatten om EMU för två år sedan sade
          </note>
          <note>
            Lars Leijonborg att Sveriges utanförskap är ett starkt skäl till
            att svenska företag flyttar utomlands. Tycker han att utvecklingen
            de senaste två åren bekräftar den bild han gav då?
          </note>
          <note type="speaker">
            Anf. 21 LARS LEIJONBORG (fp) replik:
          </note>
          <note>
            Fru talman! Svaret på den frågan är ett rungande ja.
          </note>
          <note>
            Så till den diskussion som jag har tagit upp. Johan
          </note>
          <note>
            Lönnroth säger: Vi vänsterpartister arbetar nu inom
          </note>
          <note>
            EU för att samtidigt förbättra och förändra systemet.
          </note>
          <note>
            Men så är det ju inte. Ni arbetar inte för att förändra
          </note>
          <note>
            EU. Det är vi som gör det. Ni arbetar för att avskaffa
          </note>
          <note>
            EU. Ni vill att Sverige ska lämna den europeiska unionen. Det
            är ju det som Johan Lönnroth inte riktigt verkar låtsas om här
            i debatten. Det här är en debatt om EU:s framtid och ni deltar
            i den, och det är ni i er fulla rätt att göra. Men det är ju på
            sätt och vis märkligt eftersom ni inte tror att denna union är
            ett instrument för att lösa några problem.
          </note>
          <note>
            Jag är övertygad om att de problem som vi står inför i dagens
            värld - Lennart Daléus nämnde några av dem - med gränsöverskridande
            miljöproblem, internationell brottslighet och ständiga hot mot
            fred och demokrati kräver ett internationellt samarbete med överstatliga
            inslag.
          </note>
          <note>
            Ja, det kan hända, säger Johan Lönnroth, att vi kan tänka oss
            en internationell skatt på ett visst område. Men i denna 27-sidiga
            motion som jag hänvisade till med Johan Lönnroth som en av undertecknarna
            visar ni ju inte på något alternativ. Vi har ett alternativ. Det
            finns massor av brister i det. Men ni står tomhänta.
          </note>
          <note type="speaker">
            Anf. 22 JOHAN LÖNNROTH (v) replik:
          </note>
          <note>
            Fru talman! Vi har den bestämda uppfattningen att det danska
            nejet till EMU hade en mycket starkare förändringskraft när det
            gäller EU:s utveckling än vad man kan åstadkomma inom EMU:s ramar.
          </note>
          <note>
            Nu arbetar vi för att hålla Sverige utanför EMU.
          </note>
          <note>
            Lyckas vi med det, kommer man också att tvingas ompröva anknytningsformen
            till EU. Och jag har ställt en fråga till utrikesministern om
            hur denna anknytningsform ska komma att se ut.
          </note>
          <note>
            Jag tycker att den här motionen, som jag är väldigt glad för
            att Lars Leijonborg har läst, är ett ganska ambitiöst försök att
            måla upp ungefär hur den värld ska fungera som vi vill ha. Det
            finns mycket att diskutera, det är klart. Att det kanske inte
            är riktigt lika tydligt uttryckt som den federalistiska superstat
            som
          </note>
          <note>
            Folkpartiet vill ha kan väl erkännas. Men jag tycker faktiskt
            att vi har ganska många konkreta och kloka förslag i denna motion.
          </note>
          <note type="speaker">
            Anf. 23 ALF SVENSSON (kd):
          </note>
          <note>
            Fru talman! Den enskilda människan och det enskilda hushållet
            är i dag på ett helt annat sätt än någonsin tidigare beroende
            av internationella relationer.
          </note>
          <note>
            Jag skulle faktiskt vilja säga att vi alla är ganska dåliga pedagoger
            när det gäller att förklara detta. Att vi inte klarar av det tror
            jag till dels är orsaken till att inte de positiva EU-vindarna
            i Sverige är starkare.
          </note>
          <note>
            Morgondagens uppgifter måste lösas genom samarbete över nationsgränserna.
            Då är det vår plikt som politiker att finna vägar för ett sådant
            samarbete och se till att det blir både effektivt och demokratiskt
            förankrat. Man skulle kunna säga att om EU inte hade funnits,
            hade det i det närmaste varit vår plikt att uppfinna EU.
          </note>
          <note>
            I dag överlägger de gamla ärkefienderna Frankrike och Tyskland
            gemensamt om hur framtidens Europa ska se ut. Hade denna integration,
            denna gemenskap, över de nästan eviga krigens gränser kommit till
            utan EU? Jag tror inte det. Det vore dumdristigt, fru talman,
            att inbilla sig att vi som nu skriver år 2000
          </note>
          <note>
            har skaffat oss garantier för något slags evig europeisk fred.
            Om vi vill känna oss säkra på att dialogen fortsätter in i framtiden,
            måste vi européer komma närmre varandra, inse beroendet av varandra
            och således utveckla den europeiska gemenskapen, inte snäva in
            den. Där integrationen slutar infinner sig lätt sönderfallet.
          </note>
          <note>
            Fru talman! Nu väntar utmaningen att ta in tolv nya stater. Först
            när det är gjort har vi fullföljt själva grundtanken bakom EU,
            att ena Europa. Men i flera kandidatländer växer nu missnöjet
            med ändlösa förhandlingar och otydliga positioner från EU:s sida.
            Vi måste ta detta missnöje på allvar. Att försena medlemskapen
            kan leda till en ny politisk instabilitet i
          </note>
          <note>
            Europa, och det önskar ingen av oss.
          </note>
          <note>
            Under gårdagen nåddes vi av EU-kommissionens dystra besked som,
            om det nu blir verklighet, i praktiken innebär att kandidatländernas
            dröm om EU-
          </note>
          <note>
            inträde skjuts fram från år 2003 till år 2005. Detta är oacceptabelt,
            särskilt som man inte helt kan frigöra sig från tanken att samtalen
            om EU:s känsliga jordbrukspolitik därmed kan skjutas bortom val
            som ska hållas i det nuvarande ordförandelandet. Den verkliga
            orsaken får vi förstås inte veta. Men det är nu Sveriges plikt
            att under ordförandeskapet utnyttja all sin kraft för att återställa
            ordningen.
          </note>
          <note>
            Fru talman! På ytan verkar alla vara överens om utvidgningens
            betydelse. Den europeiska konvenansen kräver nog det. Men sanningen
            verkar vara att det i många EU-länder finns en underliggande rädsla
            för just utvidgningen. Den rädslan bottnar i regel i en ängslan
            över att nationellt förlora något.
          </note>
          <note>
            Klirret i den egna kassan överröstar lätt vårt internationella
            ansvarstagande. Jag tror att det är ytterligt viktigt att EU snarast
            sätter upp måldatum för när förhandlingarna om medlemskap ska
            vara slutförda.
          </note>
          <note>
            Sverige bör med all kraft driva på i denna fråga under sitt halvår
            som ordförande.
          </note>
          <note>
            Fru talman! Sammanläkningen av Europa hade knappast varit i görningen
            eller kunnat ske utan EU.
          </note>
          <note>
            Det är min övertygelse. Kommunismens vedervärdigheter och katastrofala
            följder för en rad av Europas länder har inte påtalats alls i
            den omfattning som vore rimlig. I dag lider fortfarande många
            tiotals miljoner av Europas invånare av kommunismens sviter.
          </note>
          <note>
            Jag har nyligen besökt Rumänien, som får amper
          </note>
          <note>
            EU-kritik. Ska Rumänien komma med i Europagemenskapen hänger
            detta i avsevärd grad just på EU.
          </note>
          <note>
            Det är via åtgärder uttalade från EU som det politiska civilkuraget
            i Rumänien kan bli av den omfattning att detta i grunden rika
            land kan resa sig ur alla kommunismens ruiner. EU är en förutsättning
            för att Europa ska kunna andas med båda lungorna.
          </note>
          <note>
            Låt mig i detta sammanhang få stryka under att det i samband
            med utvidgningen inte enbart handlar om ekonomiska konvergenskrav.
            Jag tycker inte alls att vi i Västeuropa ska, som det brukar heta,
            slå oss för eget bröst. Men det måste ställas krav på att människohandeln
            får ett slut, att barnporrindustrin stoppas och att människovärdet
            auktoriseras. Vi vet trots allt att en hel del av den människoförnedrande
            verksamhet, som jag omnämnde, frodas och hämtar sina offer i Östeuropa.
          </note>
          <note>
            Fru talman! För att fungera med uppåt 27 medlemsländer behöver
            EU reformeras. Vid toppmötet i
          </note>
          <note>
            Nice i december måste Europas ledare våga ta klivet mot en mer
            effektiv union. Det är förstås viktigt att hitta en balans mellan
            effektivitet å ena sidan och folklig förankring å den andra. De
            små ländernas inflytande ska givetvis värnas i ministerrådet,
            i kommissionen och i parlamentet.
          </note>
          <note>
            För att folk i allmänhet ska känna förtroende för
          </note>
          <note>
            EU krävs att unionen effektivt kan sköta sina uppgifter. Vi kan
            inte krampaktigt i alla lägen hålla fast vid mellanstatlighet.
            Det verkar, som flera har varit inne på här, av och till som om
            statsministern sysslar med något slags offentliga ad hoc-reflexioner
            i EU-frågan, och då i synnerhet beträffande mellanstatlighet.
            Nu måste det till krafttag för att stoppa fusk och bedrägerier.
            Jag hoppas att utrikesministern vågar hävda helhetens intresse
            i denna viktiga fråga.
          </note>
          <note>
            Fru talman! Jag tror att EU skulle må väl av en europeisk åklagarmyndighet.
            Det skulle vara ett mer effektivt sätt att komma åt fusk och fiffel.
            Denna myndighet skulle ha befogenhet att genomföra utredningar
            och föra till domstol fall av bedrägeri eller misskötsel med EU:s
            medel.
          </note>
          <note>
            EU-kommissionen har, såvitt jag förstår, föreslagit detta, och
            bl.a. Revisionsrättens ordförande Jan O
          </note>
          <note>
            Karlsson, utrikesministerns partikamrat, anser detta vara nödvändigt.
            Men regeringen säger nej med otydliga motiveringar. Jag förväntar
            mig att utrikesministern rätar ut frågetecknen om detta här nu
            i dag.
          </note>
          <note>
            Statsministerns uttalande om att ge rådet en starkare roll på
            kommissionens och parlamentets bekostnad är väl också det förlupet,
            eller hur? Det vore verkligen att leverera över större inflytande
            från de små EU-nationerna till de stora att göra som statsministern
            tydligen har förordat vid något tillfälle. Inte förstärker det
            öppenhet och insyn heller.
          </note>
          <note>
            Fru talman! Vi måste se till att maktfördelningen i
          </note>
          <note>
            EU blir tydlig och enkelt åskådliggjord inte bara för
          </note>
          <note>
            EU-byråkrater utan även för mannen på gatan. En grundlag eller
            konstitution på pränt skulle öka tydligheten över vad EU är och
            inte är. Demokratin skulle stärkas, och våra medborgare skulle
            få det enklare att förstå hur EU fungerar.
          </note>
          <note>
            EU:s kompetensområde måste självfallet avgränsas. En massa onödiga
            detaljregleringar av människors vardag bör rensas ut. Detaljstyrning
            och suddighet runt vem som ska besluta vad är, tror jag, en viktig
            förklaring till den folkliga misstron och till ointresset gentemot
            EU.
          </note>
          <note>
            En konstitution kan skapas genom att de grundläggande reglerna
            om hur EU fungerar förs samman till en enhetlig text som är förståelig.
            Att förespråka en konstitution är inte detsamma som att förespråka
            ökad överstatlighet. Subsidiaritetsprincipen - detta svåra ord
            - måste få ett starkt genomslag i konstitutionen. Principen att
            beslut ska fattas på lägsta effektiva nivå måste få en effektivare
            tillämpning genom en klar definition. Offentlighetsprincipen bör
            också få en stark ställning. Självfallet ska de små ländernas
            ställning bevaras och bevakas konstitutionellt.
          </note>
          <note>
            Vi säger ofta - och det behöver sägas - att EU
          </note>
          <note>
            inte ska syssla med allt. EU måste i framtiden sannolikt fokusera
            på färre men viktigare områden, de områden där gränsöverskridande
            samarbete verkligen behövs.
          </note>
          <note>
            I framtiden bör också möjligheterna till s.k. flexibel integration
            bli bättre. Vissa medlemsstater måste tillåtas att samarbeta även
            när alla inte vill eller kan delta. Detta blir nödvändigt när
            unionen utökas till att omfatta närmare 30 medlemsstater.
          </note>
          <note>
            Det är också angeläget att en stadga om grundläggande rättigheter
            införs. En sådan skulle kunna stärka medborgarnas situation gentemot
            EU:s institutioner.
          </note>
          <note>
            En rättighetsstadga kan bidra till att Europas värdegemenskap
            stärks. Jag tror det. I Europa finns ett livskraftigt idéarv som
            grundar sig på den judiskkristna traditionen, humanismen och den
            romerska rättstraditionen. Vi måste genom EU slå vakt om denna
            gemensamma värdegrund.
          </note>
          <note>
            Fru talman! Det är allmänt känt att enorma miljöproblem existerar
            i flera kandidatländer. Jag kan inte förstå hur de som säger nej
            till EU menar att vi skulle kunna hantera de problemen. Svårigheten
            att leva upp till EU:s miljönormer är ett av de mest avgörande
            hindren i anslutningsprocessen. Det är helt klart. Den kostnad
            integrationen för med sig måste
          </note>
          <note>
            EU solidariskt hjälpa till att bära, och EU:s strukturella stöd
            till kandidatländerna ska förstås vara förenliga med en hållbar
            utveckling. Vi vet ju så innerligt väl att miljöfrågorna är internationella.
            Då måste de också hanteras internationellt.
          </note>
          <note>
            Fru talman! Låt mig avslutningsvis citera några meningar som
            Vaclav Havel skrev i en kolumn i
          </note>
          <note>
            Dagens Nyheter den 5 mars i år.
          </note>
          <note>
            Jag citerar:
          </note>
          <note>
            "Förhärligandet av nationalstaten som historiens höjdpunkt, som
            det enda i vars namn det är tillåtet att döda och det enda för
            vilket det är värt att dö, är slut.
          </note>
          <note>
            Generationer av demokrater och två världskrigs fasor har fått
            mänskligheten att inse att en människa betyder mer än staten."
          </note>
          <note>
            Jag är inte emot staten, säger Havel. Jag talar i stället om
            att det finns ett värde som står över staten.
          </note>
          <note>
            Det är människovärdet. Det skulle inte vara rätt av mig, fortsätter
            Havel, att säga att det ligger i Tjeckiens intresse att en rättvis
            världsfred upprätthålls. Jag måste uttrycka mig så här: En rättvis
            världsfred måste upprätthållas, och Tjeckiens intresse måste underordnas
            detta.
          </note>
          <note>
            Fru talman! För Havel handlar det förstås om
          </note>
          <note>
            Tjeckien. För oss handlar det om Sverige och om vårt ansvar för
            det universella människovärdet.
          </note>
          <note>
            Värderade åhörare! Fundera över Vaclav Havels ord om att det
            finns ett värde som står över staten, och sätt in de orden i sammanhang
            där internationella och europeiska frågeställningar avhandlas.
          </note>
          <note>
            (Applåder)
          </note>
          <note>
            Anf. 24 Utrikesminister ANNA LINDH (s)
          </note>
          <note>
            replik:
          </note>
          <note>
            Fru talman! För det första tycker jag att det är intressant att
            notera skillnaden mellan de två partiledarna hittills i denna
            Europadebatt. Bo Lundgren höll huvudsakligen ett anförande om
            den svenska regeringen. Alf Svensson höll ett anförande om de
            viktigaste Europafrågorna och framtiden för dem. Det tycker jag
            är bra att vi kan göra här.
          </note>
          <note>
            Alf Svensson framhöll också utvidgningens särställning. Jag kan
            fullständigt instämma i det. Jag kan också garantera Alf Svensson
            att vi kommer att driva på allt vi förmår, både för att börja
            med de svåra och kontroversiella jordbruksfrågorna under det svenska
            ordförandeskapet - även om kommissionen nu inte föreslår det -
            och för att försöka få måldatum så snart det går att få realistiska
            sådana. Jag hoppas också att vi ska klara detta under det svenska
            ordförandeskapet.
          </note>
          <note>
            För det andra vill jag ta upp den fråga som Alf
          </note>
          <note>
            Svensson reser när det gäller värdegemenskap och människohandel.
            Detta är ju ett oerhört stort problem, som vi har sett framför
            allt i östra Europa. På svenskt initiativ har vi fått detta som
            ett av EU:s prioriterade områden, och dessutom som ett område
            där EU ska samarbeta med Asien eftersom vi ser samma typ av barbarisk
            människohandel där. Här handlar det naturligtvis både om åtgärder
            mot brotten som sådana, och om att socialt förbättra livet för
            de barn och kvinnor som riskerar att drabbas av den här fruktansvärda
            verksamheten.
          </note>
          <note>
            När det gäller fusk och bedrägerier är vi överens om att kampen
            mot detta är prioriterad. Men för att vi inte ska vara överens
            om allt så vill jag också tillägga att regeringen inte vill se
            gemensamma åklagare eftersom det kräver att vi också får gemensamma
            rättsregler och gemensamma processregler. Det skulle leda väldigt
            långt när det gäller överstatligt agerande.
          </note>
          <note type="speaker">
            Anf. 25 LENNART DALÉUS (c):
          </note>
          <note>
            Fru talman! Jag vill igen gärna instämma i det som Alf Svensson
            sade om oron för vad som kan bli följden av det som kommissionen
            levererade i går när det gäller utvidgningen. Jag delar den oron.
            Det är en skandalartad hantering som kommissionen åstadkom.
          </note>
          <note>
            Jag vill gärna också, fru talman, understryka det som Lars Leijonborg
            sade om Vänsterpartiets sätt att bete sig i unionen.
          </note>
          <note>
            Till detta kan man lägga en sak till, och en fråga till Johan
            Lönnroth. Gudrun Schyman uttryckte för inte så länge sedan förhoppningar
            om att det inte ska bli något fördrag i Nice i december när regerings-
            och statscheferna samlas till konferens. Jag undrar om
          </note>
          <note>
            Johan Lönnroth instämmer i det som Schyman sade, och vad man
            i så fall menar med det. Hur kan man med berått mod hoppas att
            de förberedelser som är nödvändiga för att kunna genomföra den
            historiska möjligheten att återförena Europa och få unionen att
            fungera med fler medlemmar ska gå åt skogen? Hur förklarar Vänsterpartiet
            det för människor i de länder som nu vill vara en del av unionen?
          </note>
          <note>
            Fru talman! Havande sagt detta är det viktigt att också konstatera
            att det är ett vägskäl som vi står inför i EU-arbetet. Det gäller
            skillnaden mellan en liten rikemansklubb och ett alleuropeiskt
            samarbete och skillnaden mellan en byråkratisk koloss och medborgerligt
            engagemang. Man kan också säga att det gäller skillnaden mellan
            klåfingrigt ingripande i småfrågor och en union som kan hantera
            Europas överlevnadsfrågor.
          </note>
          <note>
            Jag tror inte att valet är svårt. Det är inte svårt för mig,
            och det är inte svårt för de flesta andra. Men ändå är det ett
            val som måste göras tydligt, och sätta spår i hur EU:s framtid
            diskuteras i Sverige och, förstås, inom EU självt.
          </note>
          <note>
            För att EU ska kunna bli det alleuropeiska projekt som vi eftersträvar
            så tror jag, fru talman, att vi måste söka rötterna i EU, nämligen
            att trygga freden och öka förtroendet mellan människor och länder.
            Inte minst måste också unionen återvinna sina medborgares förtroende
            som ett gemensamt projekt och inte bara en marknadsplats.
          </note>
          <note>
            Vårt alternativ i Centerpartiet till dem som vill ha en allomfattande
            union som gör allt och som har befogenheter överallt och till
            dem som vill obstruera och splittra är en union som gör det som
            görs bäst just tillsammans. Det är en union som gör det som den
            ska göra, men som inte klåfingrigt lägger sig i människors vardag
            och styr och ställer. Det är ett smalare och ett effektivare EU.
          </note>
          <note>
            Jag menar att det tillfälle som vi i Sverige får nu i och med
            ordförandeskapet bör användas till att predika just denna tes
            vid varje sammanträde och varje tillfälle: en smalare och effektivare
            union. Detta bör vara ett av de mest prioriterade målen för det
            svenska arbetet också i fortsättningen.
          </note>
          <note>
            Detta betyder, fru talman, att man ska slå vakt om det som är
            det unika i EU-samarbetet, nämligen blandningen av mellanstatlighet
            och överstatlighet.
          </note>
          <note>
            Det är hög tid att reda ut vilka frågor som ska beslutas om gemensamt
            och vilka som hör till medlemsstaterna och, i än högre grad, till
            medlemsstaternas regioner och kommuner. Man kan säga att vi behöver
            en kompetenskatalog som ger unionen muskler på de områden där
            vi vill samarbeta och som på andra områden leder till att vi får
            en långt mer decentraliserad union. Vi vill ha en union som bryr
            sig mer om säkerheten i hela Europa än om jordgubbarnas storlek
            och vikt i 15 medlemsländer.
          </note>
          <note>
            Fru talman! Förutsättningen för att EU ska vara ett instrument
            för fred och samarbete är ändå till sist en fråga om legitimitet
            - att EU gör det som känns angeläget och viktigt för medborgarna.
            Det är här som det så lätt blir fel. Det blir fel när regeringen
            helst bara vill samarbeta om alla frågor som stärker socialdemokratin.
            Och det blir fel när moderaterna och andra driver EMU-projektet
            utan att lyssna på människors oro och kritiska röster. EU har
            redan i dag för mycket att säga till om i de små frågorna medan
            man i många andra stora frågor, som miljön, har för lite muskler.
            Vi behöver ett smalare men effektivare EU som är öppet mot omvärlden
            och mot nya medlemmar.
          </note>
          <note type="speaker">
            Anf. 26 LARS LEIJONBORG (fp):
          </note>
          <note>
            Fru talman! Folkpartiet skildras ofta i medierna som det mest
            EU-positiva partiet. Det finns mätningar som visar att det också
            är så väljarna uppfattar oss.
          </note>
          <note>
            Detta är fullständigt korrekt. Vi är bergfast övertygade om att
            i dagens globaliserade värld finns ingen annan väg att gå än att
            utöka det internationella samarbetet. Erfarenheten visar, som
            jag tidigare har varit inne på, att det inte räcker med aldrig
            så många välmenande resolutioner och konferenser, utan man måste
            hitta former som gör det här samarbetet kraftfullt. Tanken bakom
            EU är att åstadkomma ett sådant kraftfullt samarbete som kan ge
            viktiga resultat.
          </note>
          <note>
            Om jag då, utifrån detta att vi är det mest EU-
          </note>
          <note>
            positiva partiet, säger att vi på sätt och vis också är det mest
            EU-kritiska, så kanske några tycker att det är paradoxalt. Men
            det är väl egentligen ganska naturligt att när man känner oerhört
            starkt för att det behövs mer samarbete är man positiv till den
            form som finns, men man tycker att den borde ha kommit mycket
            längre.
          </note>
          <note>
            Låt mig ta några exempel. Jag minns att jag reste runt i Centraleuropa
            i början av 90-talet. I bl.a. Budapest och Prag träffade jag politiker
            som ställde frågor och argumenterade för att deras länder mycket
            snabbt skulle komma med i EU och Nato. Sverige var ju inte då
            med i någon av de här organisationerna. Jag minns att jag då svarade:
            När det gäller EU hoppas jag att
          </note>
          <note>
            Sverige snart är med, och jag hoppas verkligen att ni mycket
            snart kan komma med ni också. Men när det gäller Nato måste ni
            förstå att det finns hänsyn att ta som kommer att göra att det
            kommer att dröja ytterligare några år.
          </note>
          <note>
            Jag underskattade då framför allt den amerikanska statsledningens
            handlingskraft, och jag underskattade det europeiska ledarskapets
            förmåga att krångla till saker och ting. Nu när Bill Clinton snart
            avgår som amerikansk president kan man väl få tillfälle att påpeka
            att det är en stor triumf för hans administration att Natos östutvidgning
            har genomförts snabbt och effektivt utan att det har skapat några
            särskilt stora problem gentemot Ryssland.
          </note>
          <note>
            Men desto naknare står det europeiska ledarskapet mer än tio
            år efter murens fall. Man har inte åstadkommit någonting av utvidgning
            österut. I går fick vi beskedet att det kan ta fem år till. Detta
            är en enorm besvikelse för oss Europavänner, för oss som har ägnat
            en stor del av våra liv åt att arbeta för ett helt
          </note>
          <note>
            Europa. Nu när den möjligheten äntligen har öppnats har det västeuropeiska
            ledarskapet inte haft kraft att utnyttja den möjligheten.
          </note>
          <note>
            Sedan har vi detta med miljön. Världsnaturfonden har låtit två
            olika institut undersöka hur det går med de europeiska ländernas
            uppfyllande av löftena i
          </note>
          <note>
            Kyoto i fråga om koldioxidutsläpp. Det visar sig att nästan inget
            EU-land når upp till det man har lovat.
          </note>
          <note>
            Det visar att det inte räcker med aldrig så fina FN-
          </note>
          <note>
            konferenser. Det behövs effektivare rättsligt bindande åtaganden
            och effektivare institutioner. Vi menar att en överstatligt beslutad
            miljöavgift på växthusgaser skulle vara ett utmärkt instrument
            för att se till att vi gör någonting åt klimatfrågan. Det är beklagligt
            att
          </note>
          <note>
            Sveriges regering inte är med på det utan tillhör dem som bromsar
            att unionen skulle få effektiva verktyg här.
          </note>
          <note>
            När det gäller öppenheten har Sverige försökt att göra en del,
            men det är klart att det behövs väldigt mycket mer. Vi kan t.ex.
            ta detta enkla och konkreta att det stiftas lagar när ministerrådet
            sammanträder i
          </note>
          <note>
            Bryssel, men då är medierna utestängda. Det sägs att det bara
            finns tre huvudstäder i världen där det förekommer lagstiftande
            församlingar där medierna är utestängda. Det är Havanna, Pyongyang
            och Bryssel.
          </note>
          <note>
            Ta bort en, brukar man säga i lekprogrammen. Det är klart att
            Bryssel inte hör hemma i det här sammanhanget. Det vore intressant
            att höra om utrikesministern tror att Sverige skulle kunna medverka
            till att sammanträdena skulle vara offentliga när ministerrådet
            sammanträder i lagstiftningsärenden.
          </note>
          <note>
            Låt mig som ett fjärde och sista exempel säga något om flyktingpolitiken.
            Folkpartiet tillhör ju dem som har bejakat Schengensamarbetet.
            Vi bejakar, precis som regeringen, en ökad effektivitet och om
            man så vill överstatlighet på det flyktingpolitiska området. Samtidigt
            måste vi erkänna att väldigt mycket av det vi ser av europeisk
            flyktingpolitik i verkligheten är skrämmande. Det är inte den
            solidaritet och öppenhet som vi skulle önska. Ett samarbete är
            ju ett verktyg, och verktyg kan användas konstruktivt och positivt
            eller negativt och destruktivt.
          </note>
          <note>
            De senaste månaderna har det blivit en ny intensitet i den europeiska
            debatten om de här frågorna.
          </note>
          <note>
            Det har skett efter den tragiska händelsen i Dover då ett antal
            flyktingar kvävdes i en container. Det egendomliga är att fokus
            i debatten inte har legat på hur vi ska få en humanare flyktingpolitik
            så att människor ska slippa ta till sådana desperata metoder.
            Fokus har i stället hamnat på hur vi ska kunna klämma åt dem som
            nu kallas för flyktingsmugglare. Sanningen är att de man nu sveper
            in i ett sådant begrepp, och hävdar är personer som bara arbetar
            för egen vinning, i många fall är ideella människor som drivs
            av humanitära motiv.
          </note>
          <note>
            Fransmännen kräver i ett förslag att vi ska kriminalisera insatser
            för att hjälpa flyktingar som håller sig undan. Det är ju ett
            brott mot svensk rättstradition.
          </note>
          <note>
            Det är mycket anmärkningsvärt att den svenska regeringen skickar
            ett papper till ordförandelandet Frankrike där det heter att detta
            i stort sett överensstämmer med svensk rätt. Så är det ju faktiskt
            inte.
          </note>
          <note>
            Det är en stor och viktig uppgift för Sverige som ordförandeland
            att försöka komma en bit framåt när det gäller flyktingsamarbetet
            i Europa. Det verktyg som unionen här utgör måste verka på ett
            solidariskt och humanitärt sätt.
          </note>
          <note>
            Att visa medborgarna att vi kan nå konkreta resultat på viktiga
            gränsöverskridande områden är det bästa sättet att vända den svenska
            opinionen och få fler att inse att ett fördjupat samarbete i en
            globaliserad värld är något absolut nödvändigt.
          </note>
          <note>
            Anf. 27 Utrikesminister ANNA LINDH (s)
          </note>
          <note>
            replik:
          </note>
          <note>
            Fru talman! Jag kan hålla med Lars Leijonborg om att öppenheten
            är viktig. Det är också en av de prioriterade frågorna inför den
            svenska ordförandeperioden. Vi gör vad vi kan för att öppna EU-arbetet
            och få en så bra öppenhetsrättsakt som vi någonsin kan. Vi gör
            också vad vi kan för att se till att de olyckliga beslut som har
            fattats om att t.ex. använda mycket stor sekretess när det gäller
            EU:s utrikessamarbete och militära samarbete ska upphävas.
          </note>
          <note>
            Vi kan mycket väl, och vi kommer också att titta på frågan om
            när möten och debatter ska vara offentliga. Det är naturligtvis
            rimligt att debatter med lagstiftningsbeslut är offentliga.
          </note>
          <note>
            Jag tror möjligen att ännu viktigare är att processen dit, före
            besluten, är så öppen som det någonsin är möjligt. Den del av
            processen då man förbereder lagstiftning, diskuterar lagstiftning
            och då det ännu finns möjlighet för medborgarna att påverka besluten
            måste bli betydligt öppnare.
          </note>
          <note>
            Flyktingområdet är också ett viktigt område inför ordförandeskapet.
            Målet är naturligtvis att vi ska få en generösare flyktingpolitik
            i hela Europa. Jag vill än en gång dementera att den svenska regeringen
            har stött förslag om att kriminalisera dem som skyddar flyktingar.
            Vi har icke stött ett sådant förslag, och vi kommer icke att stödja
            ett sådant förslag.
          </note>
          <note>
            Avslutningsvis, Lars Leijonborg: Vi är ju båda
          </note>
          <note>
            Europavänner. Men ska vi bygga ett förtroende för
          </note>
          <note>
            Europa bland våra medborgare måste vi också bygga det underifrån.
            Då är det viktigt att vi kan visa människor att EU betyder någonting
            för att bekämpa arbetslöshet, för ett livslångt lärande och för
            en social delaktighet. Här har jag till min sorg noterat att Folkpartiet
            nu har gått emot det arbetsmarknadspolitiska samarbetet, arbetstagarnas
            rättigheter på den inre marknaden.
          </note>
          <note type="speaker">
            Anf. 28 LARS LEIJONBORG (fp) replik:
          </note>
          <note>
            Fru talman! Vi är delvis överens på de punkter vi nu diskuterar.
            Men låt mig t.ex. ta detta med flyktingpolitiken. Jag tycker att
            regeringen skulle kunna erkänna att man har gjort ett misstag.
            Vi har ju svart på vitt. Vi har den promemoria som regeringen
            har skickat till det franska ordförandeskapet. Där sägs det helt
            klart att förslagen i stor utsträckning överensstämmer med svensk
            rätt. Hela andan häri är att de franska förslagen skulle kunna
            implementeras utan problem, vilket jag menar skulle vara förödande
            för hävdandet av asylrätten. Alla vet att ibland får asylsökande
            inte rätt i första omgången, utan behöver stanna kvar i landet.
            Skulle man kriminalisera hjälp till sådana personer skulle det
            vara att i praktiken urgröpa asylrätten. Det finns flera andra
            exempel.
          </note>
          <note>
            Sedan håller jag förstås med om att det finns massor att göra
            på öppenhetsområdet när det gäller åtkomlighet av handlingar och
            sådant. Men det exempel jag tog upp är så tydligt. Det är klart
            att man kan säga att det är för sent att påverka ett riksdagsbeslut
            när själva debatten förs. Å andra sidan är det en fullkomligt
            självklar del av svensk demokrati att det får finnas TV-kameror
            och journalister här i kammaren.
          </note>
          <note>
            Jag har talat med folk i Bryssel. De säger att ordförandeskapet
            har en stor marginal att påverka reglerna för sammanträden, även
            de som hålls i Bryssel.
          </note>
          <note>
            Jag hoppas att regeringen tar fasta på det och släpper in medierna
            i ministerrådet vid lagstiftning.
          </note>
          <note>
            Sedan håller vi på den linje som andra talare har varit inne
            på, att unionen ska vara smalare men vassare. Vi tycker inte att
            utbildning tillhör det område där unionen bör ges utökade befogenheter.
          </note>
          <note>
            Anf. 29 Utrikesminister ANNA LINDH (s)
          </note>
          <note>
            replik:
          </note>
          <note>
            Fru talman! Maj-Inger Klingvall, som är ansvarig minister för
            flyktingfrågorna, har både till den franska ordföranden och i
            Sverige deklarerat att man självfallet bara vill se åtgärder och
            kriminalisering när det gäller smuggling. Man vill absolut inte
            se en kriminalisering när det gäller ideella organisationer, individuella
            personer och andra som skyddar flyktingar.
          </note>
          <note>
            Återigen till sysselsättningen, Lars Leijonborg.
          </note>
          <note>
            Det är klart att det är en nationell huvuduppgift. Men alla medlemsländer
            är i dag överens om att vi också måste ha ett mellanstatligt samarbete
            för att klara de viktiga uppgifter som ligger framför oss. Vi
            måste ha ett samarbete för att alla lågutbildade ska kunna få
            jobb i en kunskapsintensiv ekonomi, för att se till att vi kan
            satsa på alla delar, även de mest socialt utsatta delarna i Europa
            och för att vi ska kunna stötta de grupper som har det allra svårast.
            Vi behöver kunna samarbeta med varandra och göra det på det frivilliga
            och öppna sätt som vi har börjat med inför det s.k.
          </note>
          <note>
            Stockholmstoppmötet.
          </note>
          <note>
            Det är viktigt också för att få en social dimension av samarbetet
            för att ge alla arbete i Europa.
          </note>
          <note type="speaker">
            Anf. 30 LARS LEIJONBORG (fp) replik:
          </note>
          <note>
            Fru talman! Det är självklart att den europeiska unionen också
            ska vara en sysselsättningsunion. Den tanken har funnits från
            början och är viktig t.ex. i
          </note>
          <note>
            EMU-projektet. Det är klart att det är jobben det handlar om.
          </note>
          <note>
            Vi accepterar också inslag av mellanstatligt samarbete. Men jag
            varnar för att överlasta EU med många ytterligare uppgifter, t.ex.
            på skolområdet.
          </note>
          <note>
            Unionen klarar för närvarande inte sina viktigaste uppgifter.
            Låt oss först och främst se till att man klarar dem.
          </note>
          <note type="speaker">
            Anf. 31 MATZ HAMMARSTRÖM (mp):
          </note>
          <note>
            Fru talman! Miljöpartiets grundsyn är att Sverige inte ska vara
            med i EU. Vi anser inte att EU är rätt forum för alla de beslut
            som fattas där i dag, och vi vill inte vara med i byggandet av
            en centralistisk EU-
          </note>
          <note>
            stat. Vi vill något annat. Vi vill ha ett samarbete mellan självständiga
            stater i Europa, utan centralism, där kampen för god miljö, militär
            nedrustning och internationell solidaritet är ledstjärnor.
          </note>
          <note>
            Samtidigt är det svenska medlemskapet i EU just nu ett faktum.
            Vi måste därför med kraft agera i EU
          </note>
          <note>
            så länge Sverige är medlem och aktivt arbeta för ett grönare
            EU och för att förbättra de EU-lagar som finns i dag. Det kan
            göra EU drägligare, men vår systemkritik kvarstår.
          </note>
          <note>
            Vi gröna har en grundläggande kritik mot EU:s stora demokratiska
            underskott. Själva motorn i unionen, som ska leda utvecklingen
            för hundratals miljoner EU-medborgare, är EU-kommissionen. Med
            ensamrätt att lägga fram lagförslag har kommissionen en oerhörd
            makt. Kommissionen befinner sig mycket långt från människors vardag,
            och då syftar jag inte enbart på det geografiska avståndet till
            Bryssel.
          </note>
          <note>
            Mängder av andra hinder dyker upp längs vägen:
          </note>
          <note>
            språkförbistring, bristande offentlighet, som bl.a. gör att många
            avgörande dokument är hemligstämplade och omöjliga att få ut,
            och en byråkratisk hantering som är mycket svårgenomtränglig.
          </note>
          <note>
            Allt detta gör EU-systemet till en guldgruva för olika lobbyister,
            dvs. personer som är anställda för att påverka de politiska besluten.
            De som har ekonomiska resurser att anställa lobbyister präglar
            därför EU-
          </note>
          <note>
            besluten i stor utsträckning. Det ger multinationella företag
            och andra kapitalstarka företag och organisationer stora påverkansmöjligheter.
            Mindre penningstarka organisationer och intressen har svårt att
            göra sin stämma hörd.
          </note>
          <note>
            Bristen på insyn i EU-systemet öppnar också möjligheter för en
            mycket omfattande korruption. För att bekämpa korruptionen ökar
            nu EU den interna kontrollen. Om man samtidigt införde offentlighetsprincip
            och meddelarfrihet skulle korruptionen bekämpas avsevärt effektivare,
            samtidigt som det skulle leda till bättre politiska beslut och
            öppna EU för medborgarnas insyn. Vi anser att sådana reformer
            måste ha hög prioritet under ordförandeskapet.
          </note>
          <note>
            Det kanske mest häpnadsväckande exemplet på det motsägelsefulla
            språk som florerar i EU är
          </note>
          <note>
            Schengenavtalet. Syftet sägs vara gränser utan kontroll. Men
            av Schengenkonventionens 142 artiklar handlar 138 om kontroll
            och 4 om rörelsefrihet.
          </note>
          <note>
            Rörelsefriheten är med andra ord kraftigt begränsad, och syftet
            blir allt tydligare att hålla oönskade individer borta från EU:s
            territorium. Sådana människor är bl.a. flyktingar som flyr undan
            krig och tortyr.
          </note>
          <note>
            Tanken är att stoppa inträdet redan vid gränsen, något som inte
            minst manifesteras i Schengensystemets alltmer rigida visumregler.
            Genom att införa stränga visumregler har man tänkt sig att minska
            antalet flyktingar som ens kommer fram till ett EU-land, eftersom
            det är först där man kan söka asyl. Detta förfarande har kritiserats
            av många och frågan är om det är förenligt med Europarådets konvention
            om de mänskliga rättigheterna.
          </note>
          <note>
            Schengensystemet är en stor byggsten i det som brukar kallas
            Fästning Europa, ett Europa osolidariskt stängt mot omvärlden,
            något som vi och alla andra gröna partier inom EU är motståndare
            till.
          </note>
          <note>
            På grund av Amsterdamfördraget och resultatet av toppmötet i
            Tammerfors förra hösten är Sverige förhindrat att driva en egen
            asylpolitik, och det går inte heller längre att ge asyl till flyktingar
            från andra EU-
          </note>
          <note>
            länder. FN har klagat på detta eftersom det strider mot Genèvekonventionen.
            En viktig fråga för Sverige att driva inom EU måste vara att återföra
            asylpolitiken till nationell nivå. Tills så sker anser vi att
            Sverige ska driva att alla förslag som innebär en mer restriktiv
            asyl- och invandrarpolitik stoppas.
          </note>
          <note>
            EU:s jordbrukspolitik är kanske det mest skrämmande exemplet
            på hur fel en centralisering kan slå.
          </note>
          <note>
            Jordbrukspolitiken tar halva EU:s budget i anspråk, samtidigt
            som den gynnar storskalig produktion baserad på bekämpningsmedel
            och konstgödsel, vilket skapar stora miljöproblem. Vi i Miljöpartiet
            anser att en viktig fråga de närmaste åren måste vara att driva
            att den gemensamma jordbrukspolitiken förändras så att EU bara
            ger stöd åt ett ekologiskt hållbart, småskaligt och djurvänligt
            jordbruk samt att större delen av den i dag gemensamma jordbrukspolitiken
            flyttas till nationell nivå. Sverige bör också verka för att djurskyddet
            stärks och för att de rent ut sagt vidriga djurtransporterna inom
            EU upphör.
          </note>
          <note>
            EU och sund miljöpolitik står tyvärr i ett motsatsförhållande.
            Den inre marknaden är i sig ett miljöhot på grund av alla de transporter
            som skapas. Eftersom den inre marknaden alltid kommer först kan
            inget land heller gå före med hårdare miljökrav på varor.
          </note>
          <note>
            Efter Sveriges EU-anslutning har vi också tvingats acceptera
            kemikalier och tillsatsämnen i mat som tidigare varit förbjudna
            av hälso- och miljöskäl. Den progressiva nationella kemikaliepolitik
            som vi förde före medlemskapet i EU är som bortblåst och många
            tidigare framgångsrika myndighetsprojekt har fått frysa inne eller
            helt enkelt avvecklas. Denna feghet måste offensivt brytas när
            Sverige tar över ordförandeskapet, och arbetet med att få bort
            farliga kemikalier från marknaden måste återupptas och intensifieras.
          </note>
          <note>
            EU:s arbete med uppföljningen av Kyotokonferensen har gått mycket
            trögt och några steg i riktning mot att bekämpa växthuseffekten
            har egentligen inte tagits. I stället ökar alltjämt koldioxidutsläppen
            och den stora boven i dramat är transportsektorn. Utvecklingen
            går alltjämt mot ökade utsläpp av de flesta växthusgaser, inte
            bara koldioxid.
          </note>
          <note>
            EU saknar helt och hållet ett aktionsprogram för hur man ska
            kunna uppnå sina åtaganden i Kyotoprotokollet som gäller en minskning
            med 8 % av utsläppen av växthugaser mellan 1990 och 2010.
          </note>
          <note>
            Enligt beräkningar som Världsnaturfonden gjort, vilket Lars Leijonborg
            också talade om förut, är det bara Storbritannien som har en möjlighet
            att klara sina åtaganden.
          </note>
          <note>
            Det som krävs för att man ska kunna medverka till en ekologiskt
            hållbar utveckling är en rejäl omorganisering och ett radikalt
            nytänkande inom hela unionens politik. Sverige bör som ordförandeland
            driva på för att miljöfrågorna ska få spela den centrala roll
            som de förtjänar och som krävs för att vi ska få en framtid värd
            namnet. Den globala uppvärmningen, försurningen och andra miljöproblem
            kan inte motverkas om vi inte tar krafttag nu.
          </note>
          <note>
            En konkret åtgärd vore att införa en koldioxidskatt på EU-nivå,
            en minimiskattenivå på koldioxid.
          </note>
          <note>
            Ett stort bakslag i och med Amsterdamfördraget var, enligt vår
            mening, utvecklingen inom den s.k.
          </note>
          <note>
            andra pelaren, dvs. EU:s gemensamma utrikes- och säkerhetspolitik.
            Ländernas vetorätt försvagas samtidigt som EU får ett gemensamt
            utrikesdepartement och en gemensam EU-utrikesminister. Den posten
            innehas nu av den tidigare generalsekreteraren i Nato,
          </note>
          <note>
            Javier Solana. Det har resulterat i en kraftig ökning av de militära
            kontakterna mellan Nato och EU, något som vi menar är ett allvarligt
            hot mot svensk alliansfrihet.
          </note>
          <note>
            VEU, EU:s militära del, har nu kopplats till EU så att EU:s ministerråd
            kan besluta om militära aktioner.
          </note>
          <note>
            Detta beslutades på toppmötet i Helsingfors, och efter det har
            vi sett en utveckling som Miljöpartiet varnat för sedan länge,
            nämligen en ökad militarisering.
          </note>
          <note>
            Kommissionen, med kommissionärsordföranden
          </note>
          <note>
            Romano Prodi i spetsen, är mycket tydlig med hur man vill ha
            den fortsatta utvecklingen av EU:s gemensamma utrikes- och säkerhetspolitik.
            Det man vill ha är ett gemensamt försvar.
          </note>
          <note>
            Det handlar inte om territorialförsvar, sade utrikesministern
            förut. Nej, inte i dag, men kanske i morgon. Det här är något
            av ett grundproblem. Varje steg mot ökad militarisering, liksom
            varje steg mot ökad överstatlighet motiveras med de steg som tagits
            tidigare, medan man ligger väldigt lågt med slutmålet.
          </note>
          <note>
            Frågan om EU:s militarisering och dess konsekvenser för den svenska
            neutraliteten och alliansfriheten har varit en het potatis länge
            nu, och regeringens otydlighet och glidande i frågan har varit
            och är en påfrestning för det rödgröna samarbetet. Därför är det
            välkommet med det förtydligande som vi länge har efterlyst, och
            som Anna Lindh kom med tidigare i debatten, att Sverige vid krishantering
            oftast ska agera på FN-mandat, men att det alltid kommer att krävas
            FN-mandat när det gäller fredsframtvingande insatser. Om jag har
            missuppfattat detta får utrikesministern gärna kommentera det
            sedan.
          </note>
          <note>
            Men Sveriges alliansfrihet är hotad genom att regeringen är på
            väg att binda upp oss till EU:s militära krishantering; och detta
            utan att en seriös och öppen diskussion förts i frågan. För att
            vår doktrin om alliansfrihet i fred och neutralitet i krig ska
            kunna fungera måste den uppfattas som trovärdig. Det blir svårt
            med trovärdigheten om vi medverkar i militära operationer inom
            ramen för en sammanslutning som uppträder som en militärallians.
          </note>
          <note>
            Uppgifter tyder på att EU-styrkan kommer att bestå av 80 000
            man, 300 flygplan och 80 fartyg. Det är viktigt att poängtera
            att EU:s säkerhetspolitiska ambitioner inte är begränsade till
            Europa. Enligt EU:s planeringsmål ska styrkan kunna ingripa upp
            till
          </note>
          <note>
            4 000 kilometer bort.
          </note>
          <note>
            Med denna utveckling kommer Sverige mycket snart att bli så indraget
            i EU:s militära krishantering att vi kan få svårt att säga nej
            till att medverka i EU:s militära tvångsoperationer. Detta urholkar
            vår alliansfrihet.
          </note>
          <note>
            Regeringen borde tydligt och klart deklarera att
          </note>
          <note>
            Sverige specialiserar sig på fredsbevarande och humanitära insatser,
            på civil krishantering. Nu är det precis tvärtom. Det går mycket
            långsamt att skapa de civila delarna av krishanteringen och den
            konfliktförebyggande politiken, medan vi snabbt ordnar fram de
            militära. Jag har en lista på de bidrag som regeringen tidigare
            i dag har beslutat att vi ska skicka till
          </note>
          <note>
            EU:s militära krishantering: En ledningsresurs med
          </note>
          <note>
            50 stabsofficerare, en mekaniserad bataljon, ett ingenjörskompani,
            ett militärpoliskompani, ett sjöminröjningsförband, en ubåt -
            minsann, ett korvettförband, spaningsflyg med Viggenmaskiner som
            2003
          </note>
          <note>
            ska bytas till JAS, ett transportflygförband med Herkulesmaskiner.
            Inalles 1 900 man.
          </note>
          <note>
            Det tycker vi är en felaktig prioritering. Risken är överhängande
            att generalerna tar över kommandot inom ett område som i huvudsak
            borde fokusera på civila och konfliktförebyggande insatser.
          </note>
          <note>
            Vi anser att Sverige ska driva att utrikes- och säkerhetspolitiken
            helt ska avföras från EU:s kompetensområden. Tills så sker bör
            Sveriges linje vara att aktivt arbeta för att göra EU:s internationella
            politik så solidarisk som möjligt. Likaså måste Sverige arbeta
            för att säkerhetssamarbetet inte definieras i enbart militära
            termer utan också i sociala, ekonomiska och ekologiska termer
            med en breddad och modernare definition av säkerhetspolitik.
          </note>
          <note>
            Slutligen, fru talman: Hur kommer den framtida utvecklingen inom
            EU att se ut? Naturligtvis finns det många tänkbara scenarier.
            Att både fördjupa och utvidga samarbetet såväl geografiskt som
            politiskt torde dock bli en svår uppgift.
          </note>
          <note>
            I Sverige har den nödvändiga debatten om EU:s framtid länge varit
            lågmäld och för det mesta ickeexisterande. Ofta beror detta på
            att ja-sägarna inte vill ha en debatt om det långsiktiga utan
            snarare om direktiv och dagspolitik.
          </note>
          <note>
            I det här sammanhanget är frågan om en anslutning till EMU naturligtvis
            helt avgörande. Ett ja till
          </note>
          <note>
            EMU kan på sikt leda till att Sverige blir en delstat i ett Europas
            Förenta stater. Detta förtigs tyvärr av jasägarna. Tidigare, innan
            han blev ja-sägare, erkände statsministern detta faktum och förklarade
            offentligt att "EMU kan göra EU till en stat", men nu är han inte
            längre lika tydlig på den punkten. Också hans borgerliga kompis
            i den här frågan, Bo Lundgren, brukar ivrigt förneka att EU på
            något sätt rör sig i riktning mot en federal stat. Frågan är varför.
            Inser man kanske att detta är alltför osmältbart för de svenska
            väljarna och att det därför är bäst att ligga lågt?
          </note>
          <note>
            Ja-sägarna har det inte lätt nu. De har inte alls folket med
            sig. Den senaste opinionsmätningen visar att hela 56 % skulle
            rösta nej till EMU och att bara 31 %
          </note>
          <note>
            skulle rösta ja. En central fråga som jag vill ställa är:
          </note>
          <note>
            Erkänner ni ja-sägare att EU utvecklas i riktning mot en federal
            stat och att EMU kommer att förstärka den utvecklingen? Anser
            ni att Sverige på sikt ska bli en delstat i ett Europas Förenta
            stater? Om inte, hur avser ni att förhindra att en svensk EMU-anslutning
            leder till detta?
          </note>
          <note>
            Anf. 32 Utrikesminister ANNA LINDH (s)
          </note>
          <note>
            replik:
          </note>
          <note>
            Fru talman! Det blir lite svårt när Matz Hammarström inte kan
            svara på mina frågor, men låt mig svara på Matz Hammarströms frågor
            till mig när det gäller krishanteringen.
          </note>
          <note>
            Vad det handlar om när vi nu inleder både en förebyggande verksamhet,
            en civil krishantering, och en militär krishantering är att vi
            ska kunna reagera i tid.
          </note>
          <note>
            Hinner vi inte reagera i tid måste vi också ha en militär kapacitet,
            men den ska användas på ett sådant sätt att den inte står i strid
            med Sveriges alliansfrihet eller med Natomedlemmars intressen.
            Vi skiljer ut det nationella försvaret, territorialförsvaret och
            militär krishantering.
          </note>
          <note>
            Ett skäl till att man nu bygger upp sådana styrkor som det här
            handlar om är att om, vilket jag inte tror,
          </note>
          <note>
            Bush som eventuellt blivande president i USA skulle göra allvar
            av sitt tal om att ta bort alla amerikanska styrkor från Kosovo,
            måste Europa vara berett att ha tillräckligt stora fredsstyrkor
            på plats för att det inte ska bli nya oroligheter.
          </note>
          <note>
            Det är den typen av möjligheter som EU nu bygger upp. Det är
            viktigt för freden i Europa, och det är även viktigt att vi kan
            ställa sådana här styrkor till
          </note>
          <note>
            FN:s förfogande för att kunna agera i militära konflikter.
          </note>
          <note>
            Jag hade också tänkt fråga Matz Hammarström vad han säger till
            medborgarna i alla de länder i Östeuropa som nu vill bli medlemmar
            i EU. Hur förklarar han för dem att Miljöpartiet samtidigt vill
            att Sverige ska gå ut ur EU?
          </note>
          <note>
            Och vem skulle ha kunnat driva klimatpolitiken om inte EU hade
            funnits? Det hade inte ens existerat ett Kyotoprotokoll utan EU.
            Det hade inte funnits några strängare försurningsregler som skyddar
            svenska skogar och svenska sjöar från utländska utsläpp om inte
            EU hade funnits. Klimatpolitiken och försurningspolitiken är bara
            två exempel.
          </note>
          <note type="speaker">
            Anf. 33 LENNART DALÉUS (c) replik:
          </note>
          <note>
            Fru talman! Jag håller gärna med utrikesministern om att det
            blir lite stökigt att föra en debatt med Matz
          </note>
          <note>
            Hammarström när han inte kan eller möjligen inte vill debattera.
          </note>
          <note>
            Jag vill också säga ytterligare en sak som berör utrikesministern.
            Det måste vara lite stökigt att från talarstolen ständigt höra
            miljöpartister säga att om utrikesministern inte uttrycker sig
            på rätt sätt, äventyras det rödgröna samarbetet. Jag har inget
            emot att den diskussionen förs, men jag kan förstå om regeringen
            tycker att detta är lite trist. Det kan naturligtvis också återspegla
            en politisk situation.
          </note>
          <note>
            Matz Hammarström tar upp miljöfrågorna och säger att Miljöpartiet
            vill vara flitigt och flinkt i EU-
          </note>
          <note>
            arbetet i dag därför att vi är med i EU. Han för fram en principkritik
            mot överstatligheten, och det är här som Matz Hammarström får
            bekymmer. Han säger å
          </note>
          <note>
            Miljöpartiets vägnar med rätta att miljöfrågorna kräver överstatlighet.
            Samtidigt vill man lämna EU därför att det är överstatligt.
          </note>
          <note>
            Som vanlig enkel medborgare har man lite svårt att förstå denna
            intellektuella härdsmälta. Hur får man detta att gå ihop? Vilket
            berättigande har man för sin principkritik? Jag håller med Matz
            Hammarström om att miljöfrågorna kräver överstatlighet, och det
            är därför som vi behöver ett starkt och välordnat EU, som kan
            bita ifrån sig i de för mänskligheten viktiga frågorna. Vi behöver
            inte Miljöpartiets agerande.
          </note>
          <note type="speaker">
            Anf. 34 Utrikesminister ANNA LINDH (s):
          </note>
          <note>
            Fru talman! Dagens debatt har visat att det finns en gemensam
            syn på ordförandeskapet och även en gemensam syn på utvidgningen.
            Jag tycker att det är positivt och glädjande. Jag tror också att
            den gemensamma synen på utvidgningen är ett skäl till att Sveriges
            medborgare är de som är mest positiva i hela
          </note>
          <note>
            Europa till att Öst- och Västeuropa nu återförenas.
          </note>
          <note>
            Vi har bl.a. ett väldigt aktivt vänortsarbete och lokalt partiarbete.
            Vi har också många aktiva skolor och kommuner att tacka för denna
            positiva syn på utvidgningen. Det är bra att den är förankrad
            i alla svenska partier.
          </note>
          <note>
            Vi kan också se att det finns skillnader. Vi har här i debatten
            fått höra att det finns olika sätt att se på sysselsättningssamarbetet.
            Moderaterna skiljer ut sig genom att inte vilja ha ett samarbete
            om sysselsättningen. Marknad ja - samarbete kring jobben nej.
          </note>
          <note>
            Folkpartiet tövar.
          </note>
          <note>
            De ideologiska skillnader som vi ser i den nationella debatten
            finns också i EU-samarbetet och i EU-
          </note>
          <note>
            debatten. Det är viktigt för att vi ska kunna fortsätta att ha
            en spännande Europadebatt. Det är viktigt för debattens skull
            att vi inte alltid har samma uppfattningar utan att det också
            finns frågor där vi kan fortsätta debatten.
          </note>
          <note type="speaker">
            Anf. 35 BO LUNDGREN (m) replik:
          </note>
          <note>
            Herr talman! Det är ju lite pinsamt för oss alla att riksdagen
            har avsatt så lite total tid för den viktiga
          </note>
          <note>
            EU-debatten att det inte blir en fullständig debatt. Det är också
            lite pinsamt, men det är möjligtvis avsett, att utrikesministern
            gör av med sin talartid för att slippa svara på repliker på sitt
            1 minut och 19 sekunder långa anförande.
          </note>
          <note>
            Anna Lindh har rätt i att jag talade om den svenska regeringens
            sätt att företräda Sverige i den europeiska unionen. Det är faktiskt
            det som den här debatten handlar om. Det var bra att utrikesministern
            klargjorde att regeringen tänker fortsätta att sträva efter att
            uppfylla de viktiga ursprungliga målen för utvidgningen. Men det
            är fortfarande intressant, om inte i kammaren i dag så för framtiden,
            att få klarhet om det som Margot Wallström varnar för, nämligen
            det hugskott från Göran Persson som Margot Wallström menar leder
            till mindre öppenhet, sämre effektivitet och sämre demokratisk
            kontroll.
          </note>
          <note>
            Utrikesministern tycker att det är pinsamt att ta upp det här,
            men ta upp det med Göran Persson och tala om att det, liksom det
            som skedde vad gällde
          </note>
          <note>
            Österrike och Tjetjenien, var fel. Klara ut det för statsministern.
          </note>
          <note>
            En annan fråga som man skulle ställa till utrikesministern, som
            hon inte har tid att svara på, är hur länge socialdemokraterna
            kan samarbeta med Vänsterpartiet och Miljöpartiet - två partier
            som inte ser vikten av det europeiska samarbetet och som inte
            inser att grunden för fred och frihet ligger här. Här ligger möjligheterna
            till ekonomiskt framåtskridande för människorna i det europeiska
            området. Detta är väsentligt. En regering kan egentligen inte
            bygga ett parlamentariskt mandat i den globaliserade framtid vi
            har på Vänsterpartiet och Miljöpartiet.
          </note>
          <note>
            Jag skulle naturligtvis vilja ha svar på frågan när regeringen
            tänker sluta med sin "största möjliga tystnad" om euron. Förutsättningarna
            för att utnyttja dess stora fördelar får vi först när socialdemokratin
            vågar ta i frågan.
          </note>
          <note type="speaker">
            Anf. 36 JOHAN LÖNNROTH (v) replik:
          </note>
          <note>
            Herr talman! Vi hann inte riktigt med i det förra replikskiftet
            att klarlägga ansökarländernas rätt att stå utanför EMU. Men jag
            tolkade faktiskt formuleringen så, även om hon sade att hon inte
            vill att de ska stå utanför, att hon anser att de har den rätten.
            Då kan kanske någon senare företrädare för regeringspartiet klarlägga
            om jag har missuppfattat den saken.
          </note>
          <note>
            Sedan fick jag heller aldrig något svar på frågan om artikel
            133. Jag är helt enkelt så fräck att jag tolkar det så att regeringen
            inte tänker tillåta en sådan öppning att vi får se ett nytt MAI-avtal.
          </note>
          <note type="speaker">
            Anf. 37 ALF SVENSSON (kd) replik:
          </note>
          <note>
            Herr talman! Eftersom utrikesministern har förbrukat sin tid
            vill jag vara generös och önska regeringen lycka till under ordförandeskapet
            och uttala en livlig förhoppning om att den öppenhet som det har
            talats om här kommer att prägla ordförandeskapet under detta halvår
            i Sverige visavi samhällsdebatt och politiska partier.
          </note>
          <note type="speaker">
            Anf. 38 LENNART DALÉUS (c) replik:
          </note>
          <note>
            Herr talman! Jag och vi i Centerpartiet tror, liksom många av
            dem som har deltagit i debatten - så även utrikesministern - på
            en stark utveckling för den europeiska unionen, där Sverige inte
            minst under ordförandeskapet, som jag hoppas blir lyckosamt, ska
            spela en viktig roll. Jag tror att det avgörande i det arbetet
            och i arbetet som kommer är att ordförandeskapet görs till hela
            svenska folkets angelägenhet -
          </note>
          <note>
            att det inte bara är regeringens eller riksdagens verksamhet
            och angelägenhet, utan att det är hela svenska folkets.
          </note>
          <note>
            Det kommer att kräva stora insatser från regeringens sida och
            en stor öppenhet om man ska få folkrörelser, organisationer, företag
            och inte minst enskilda människor i Sverige att just känna delaktighet
            i det som sker.
          </note>
          <note>
            Hanteras det på rätt sätt, och slipper vi ett ordförandeskap
            som består av många långa svarta bilar som far den svenska landsbygden
            förbi, tror jag att det finns förutsättningar för ordförandeskapet
            att också lägga grunden för en fortsatt bra utveckling i EU och
            för det svenska deltagandet i EU. Jag hoppas verkligen att regeringen
            tar till vara dessa möjligheter.
          </note>
          <note>
            Förutsättningarna finns. Man får väl önska lycka till.
          </note>
          <note type="speaker">
            Anf. 39 BO LUNDGREN (m):
          </note>
          <note>
            Herr talman! Låt mig använda den tiden för att notera att det
            på den inre marknad som den europeiska unionen byggt för att skapa
            fred genom nedrivna gränser och genom frihandel, som också ger
            ökat välstånd, är naturligt att man har en valuta och ett sätt
            att betala för varor och tjänster och få lön. En valuta, inser
            var och en, gör det enklare, men det ger också en stor marknads
            fördel genom ökad konkurrens. Det skapar förutsättningar inte
            minst i Sverige, där priserna är väsentligt högre än i andra länder
            i Europa, för lägre priser. Det är en av de viktiga fördelarna
            med en gemensam valuta.
          </note>
          <note type="speaker">
            Anf. 40 JOHAN LÖNNROTH (v):
          </note>
          <note>
            Herr talman! Jag har inte svarat Lennart Daléus.
          </note>
          <note>
            Han har två gånger ställt frågor till mig. Anledningen till att
            jag inte svarade på den andra frågan var helt enkelt att jag inte
            riktigt visste svaret. Han påstod nämligen att Gudrun Schyman
            skulle ha sagt att hon hoppades på att det inte skulle hända någonting
            i Nice och att man inte skulle komma fram till något som helst
            beslut.
          </note>
          <note>
            Jag ville kontrollera saken, och nu har jag gjort det. Det var
            naturligtvis fel. Så har hon inte sagt. Vi kommer i själva verket
            att överlämna en rad synpunkter och idéer om vad vi vill ska hända
            i Nice till utrikesministern och till regeringen.
          </note>
          <note>
            Det är kanske detta som varken Daléus eller Leijonborg eller
            någon av de andra som har angripit oss har förstått. Man kan faktiskt
            både arbeta på att förändra hela EU-systemet i grunden och vara
            djupt kritisk mot hela systemet och samtidigt verka för att det
            ska hända någonting konstruktivt.
          </note>
          <note>
            Det är inte märkvärdigare än att ni folkpartister, som i själva
            verket vill avhända er väldigt mycket av makten här i riksdagen
            och överge den till en federal förbundsstat, här i riksdagen arbetar
            för att göra saker och ting bättre. Det är likadant med Centerpartiet.
          </note>
          <note>
            Kom ned på jorden och tänk efter.
          </note>
          <note type="speaker">
            Anf. 41 LENNART DALÉUS (c):
          </note>
          <note>
            Herr talman! Vi får fortsätta att försöka kontrollera vad Gudrun
            Schyman säger, även om det inte alltid är lätt. Men vi kan gemensamt
            gå till ett referat ur
          </note>
          <note>
            Sydsvenska Dagbladet den 4 november, som återfinns också i engelsk
            version i EU:s material. Gudrun
          </note>
          <note>
            Schyman säger att hon "would applaud a failure" i
          </note>
          <note>
            Nice. Ska man tolka det som att hon önskar EU och arbetet i Nice
            all framgång får man säga att hon använder ett språkbruk som vi
            inte brukar använda.
          </note>
          <note>
            Dessutom är detta det intryck man får av Vänsterpartiets förhållningssätt
            till EU, och inte verkar det direkt kärleksfullt.
          </note>
          <note type="speaker">
            Anf. 42 VIOLA FURUBJELKE (s):
          </note>
          <note>
            Herr talman! EU:s dagliga arbete är det viktigaste fredsfrämjande
            arbetet för Europa. EU:s civila dagliga arbete ger länderna en
            samarbetsform, en trygghet och förtroende för varandra, som i
            sig skapar fred för
          </note>
          <note>
            Europa. EU skapades ju för att upprätthålla freden inom unionen.
            Framför allt gällde det för Tyskland och Frankrike, som flera
            gånger hade varit i krig med varandra. I nästan fyra decennier
            var detta tillräckligt.
          </note>
          <note>
            Men när det internationella samfundet FN misslyckades med att
            lösa sin uppgift som huvudansvarig för global fred och säkerhet
            blev det en väckarklocka för EU. Man beslutade att gå vidare och
            försöka stärka samverkan för att säkra freden också utanför unionens
            område. Det här tycker jag, till skillnad från
          </note>
          <note>
            Matz Hammarström, var ett väldigt klokt beslut.
          </note>
          <note>
            Det började med att man inrättade den gemensamma utrikes- och
            säkerhetspolitiken. Därefter beslutade man också att bygga upp
            strukturer för en krishantering. Det skedde efter ett initiativ
            från Sverige och Finland, och man fick in de s.k. Petersbergsuppgifterna
            i Amsterdamfördraget. Det var förstås kriget i Bosnien som var
            väckarklockan för EU. När man hade kriget så nära inpå unionens
            gränser var EU
          </note>
          <note>
            tvungen att agera när nu världssamfundet inte förmådde göra det.
          </note>
          <note>
            Sveriges långa erfarenhet av konfliktförebyggande och fredsfrämjande
            arbete i FN ledde till att vi ville stärka det konfliktförebyggande
            arbetet och den civila krishanteringen i den här nya strukturen.
            Det här har regeringen framgångsrikt arbetat för. Vid
          </note>
          <note>
            Europeiska rådet i Feira uttalade man att EU:s krishantering
            ska stå på tre ben, nämligen konfliktförebyggande arbete, civil
            krishantering och militär krishantering.
          </note>
          <note>
            I debatten, också här i kammaren i dag, har man framför allt
            fokuserat på den militära krishanteringen, som om den skulle vara
            ett huvudnummer. Bo Lundgren tog upp den. Och Matz Hammarström
            uttryckte från ett helt annat perspektiv sina farhågor för att
            detta ska leda till en federal stat med ett försvar. Det är egentligen
            alldeles fel angreppssätt när man ska debattera EU:s krishantering,
            enligt min mening.
          </note>
          <note>
            Jag menar att det mest önskvärda naturligtvis är att vi kan bygga
            upp en struktur och en kultur för konfliktförebyggande arbete
            och en civil krishantering, så att vi kan agera tidigt och förebygga
            att väpnade konflikter bryter ut. Det är en svensk ambitionsnivå.
            Det är min förhoppning att den kommer att bli väldigt tydlig under
            det svenska ordförandeskapet.
          </note>
          <note>
            Alltfler av EU:s medlemsländer talar i dag också om nödvändigheten
            av att stärka den tidiga konflikthanterande kapaciteten. Det råder
            egentligen inte någon konflikt mellan militär och civil kompetens
            eftersom man kanske även vid tidig krishantering i syfte att undvika
            väpnade konflikter måste inkludera militär personal. Men det leder
            tanken helt fel att låtsas som om fredsframtvingande insatser
            skulle bli det vanliga som vi kommer att få se. Det är inte målet
            för socialdemokratisk EU-politik och inte målet för regeringens
            EU-politik.
          </note>
          <note>
            Jag har en känsla av att vi gemensamt säkert står bakom strävandena
            när det gäller att bygga upp de här andra strukturerna. Det är
            naturligtvis svårt, och det har sina problem. Det innebär att
            vi måste lära oss att tidigt analysera konflikter och se när det
            är möjligt att gripa in. Vi måste, som jag sade, införa en konfliktförebyggande
            struktur. Vi måste vässa instrumenten, och alla de åtgärder som
            finns i FN-stadgans artikel 33 måste utvecklas ytterligare. Vi
            ska stärka normsystemet, och vi måste samverka i det här arbetet
            med det akademiska samhället.
          </note>
          <note>
            Jag tror att det är viktigt att vi riksdagsledamöter faktiskt
            fokuserar på möjligheten att bygga upp ett nytt sätt att hantera
            konflikter, så att vi inte bara fastnar i debatten om det gamla
            konventionella sättet att lösa konflikter med militära medel.
            Det kan tyvärr, återigen, komma att bli nödvändigt. Men om vi
            lyckas i vår politik och står eniga bakom detta ska det inte behövas.
            Då ska inte det som inträffade i Bosnien och
          </note>
          <note>
            Kosovo behöva inträffa igen.
          </note>
          <note>
            Jag tror att det är en väldigt viktig psykologisk faktor att
            vi faktiskt inriktar oss på att det kan bli något nytt när nu
            EU bygger upp någonting. I ett nytt årtusende bör vi kunna ha
            en ny syn på konflikthantering över huvud taget. Det skulle spara
            mänskligt lidande och otroliga ekonomiska kostnader om vi kunde
            komma till start med en konfliktförebyggande kultur. Vi vet att
            vi fortfarande betalar för Bosnienkriget i form av återuppbyggnad.
            Kosovokriget kostade 800 miljoner kronor om dagen plus kostnaden
            för flyktingmottagande och återuppbyggnad för att det ska bli
            fred i regionen.
          </note>
          <note>
            Människors säkerhet ska vara utgångspunkten i vår politik, och
            vi främjar den bäst genom ett tidigt agerande, ett konfliktförebyggande
            arbete, en civil krishantering och genom att förebygga väpnade
            konflikter.
          </note>
          <note type="speaker">
            Anf. 43 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Först vill jag säga att jag helt håller med om det
            som Viola Furubjelke sade om att vi borde hitta andra sätt. Det
            nya är ju i så fall att hitta metoder för konfliktförebyggande
            arbete.
          </note>
          <note>
            Men min fråga till Viola Furubjelke är då: Är det inte precis
            tvärtemot som EU gör just nu, att man behåller de gamla militära
            strukturerna och bygger upp en militär organisation för att bemöta
            kriser på exakt samma sätt som man har gjort de senaste åren med
            en militär styrka?
          </note>
          <note>
            Petersbergsuppgifterna var ju något annorlunda än det som man
            nu håller på med. Det är den skillnaden som jag vill att Viola
            Furubjelke tydliggör. Kan inte
          </note>
          <note>
            Viola Furubjelke också se att det finns en skillnad mellan det
            som det talades om i Petersbergsuppgifterna och det som nu håller
            på att ske med den nya militära strukturen?
          </note>
          <note type="speaker">
            Anf. 44 VIOLA FURUBJELKE (s) replik:
          </note>
          <note>
            Herr talman! Sedan Sverige blev medlem i EU har man verkligen
            på ett helt nytt sätt fört in begreppen civil krishantering och
            konfliktförebyggande arbete.
          </note>
          <note>
            Detta har vunnit gehör i allt vidare kretsar. Alltfler regeringar
            talar nu också om civil krishantering och konfliktförebyggande
            arbete. Det är inte bara vår fråga längre.
          </note>
          <note>
            Sedan är det riktigt att man bygger upp den militära kapaciteten
            och att det går ganska fort därför att de militära strukturerna,
            den organisationen och den materielen finns där redan från början.
            Det är betydligt större utmaningar när man ska bygga någonting
            nytt. Men vår regering och flera andra regeringar kämpar för detta.
          </note>
          <note>
            Det var en enighet i Feira kring att det här skulle vila på de
            här tre benen. Det kommer an på oss och andra att nu utveckla
            detta till likställda delar av EU:s krishantering. Det är dessutom
            min uppfattning att det är viktigt att man har en militär kapacitet
            för att stödja de här verksamheterna men också för att kunna sätta
            kraft bakom orden om man skulle misslyckas. Vi hoppas naturligtvis
            att den inte ska behöva användas, men den militära strukturen
            är nödvändig i alla fall.
          </note>
          <note type="speaker">
            Anf. 45 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Det låter bra, Viola Furubjelke, men jag tycker
            att verkligheten ser lite annorlunda ut.
          </note>
          <note>
            Vad är det som regeringen just nu är på väg att besluta om? Jo,
            1 900 militärer som ska ingå i den gemensamma militära styrkan
            och t.o.m. en ubåt. Än så länge har jag faktiskt inte sett något
            tydligt konkret förslag på hur mycket resurser som man är villig
            att avsätta för civil krishantering i form av duktiga människor
            som på ett tidigt stadium kan gå in och jobba förebyggande. Vilka
            resurser har den delen i förhållande till den militära delen?
            Vilken avsättning av medel gör regeringen i prioriteringen mellan
            de här båda delarna? Det är naturligtvis jätteviktigt att regeringen
            driver på i den här frågan. Men det måste föranleda att man faktiskt
            prioriterar den delen ekonomiskt före den militära delen.
          </note>
          <note type="speaker">
            Anf. 46 VIOLA FURUBJELKE (s) replik:
          </note>
          <note>
            Herr talman! Det är just en av huvudpoängerna i mitt resonemang
            att den civila krishanteringen och det konfliktförebyggande arbetet
            inte är lika resurskrävande, vare sig när det gäller uppbyggnaden
            eller användningen, som den militära organisationen och den militära
            strukturen är. Men den är ändå oerhört svår att genomföra, för
            den kräver ett helt nytt sätt att tänka. Den kräver att vi tar
            till vara den kunskap som finns i det akademiska samhället om
            fred, konfliktförebyggande och konfliktforskning. Den kräver att
            vi orkar och att vi, tillsammans med övriga EU-länder, förmår
            att etablera en konfliktförebyggande kultur som gör att den politiska
            viljan att ingripa tidigt finns där.
          </note>
          <note>
            Vi har också varit pådrivande för att i de här strukturerna inrätta
            en kommitté för civil krishantering och en struktur för konfliktförebyggande.
            Det har alltså inte saknats sådana initiativ. Lyckligtvis kostar
            de inte lika mycket som den militära delen. Då skulle vi kanske
            inte ha varit lika framgångsrika.
          </note>
          <note>
            Anf. 47 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Herr talman! Jag håller naturligtvis helt med Viola
          </note>
          <note>
            Furubjelke om vikten av civil krishantering. Vi har ju fått en
            skrivelse på vårt bord här i riksdagen om just detta, en mycket
            bra sådan. Hela EU-arbetet går egentligen ut på det från början;
            att försöka hantera kriser på ett civilt sätt.
          </note>
          <note>
            Ändå är det ju så som Viola Furubjelke säger, att man ibland
            också måste ha militär styrka bakom. Inte minst har vi sett det
            i Europa när vi också måste gå in i fredsframtvingande åtgärder,
            när vi måste gå in kraftfullt. Det är här som diskussionen börjar
            bli lite svår när det gäller vilket mandat som den här styrkan
            ska ha. Jag skulle vilja att Viola Furubjelke klart redogjorde
            för vilket mandat det ska vara, för det finns en liten glidning
            i olika sammanhang. Ibland ska det finnas ett rent FN-mandat innan
            man genomför en sådan här operation, ibland ska det bara vara
            enligt FN:s principer.
          </note>
          <note type="speaker">
            Anf. 48 VIOLA FURUBJELKE (s) replik:
          </note>
          <note>
            Herr talman! När det gäller de civila insatserna, de som kan
            ske med de involverade parternas medgivande, krävs det inget FN-mandat.
            Om det är fredsframtvingande insatser som man kan jämföra med
            dem som beskrivs i FN-stadgans kapitel 7 ska det vara ett FN-mandat
            i botten. I fördraget står det att det ska ske i enlighet FN-stadgans
            principer. Vår utrikesminister har översatt detta, och tolkat
            detta, mycket tydligt till att det för svensk räkning innebär
            att det ska finnas ett FN-mandat i botten.
          </note>
          <note>
            Anf. 49 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Herr talman! Det är klart att om parterna är överens i fråga
            om civila insatser så är det inget problem.
          </note>
          <note>
            Då är problemet borta. Problemet uppstår när man inte är överens
            om tagen men folk ändå lider för att de trakasseras, dödas osv.
            Då är min fråga: Om det nu måste till ett FN-mandat i ett läge
            och vi har ett veto av t.ex. Kina, är det då Kina som ska diktera
            hur EU
          </note>
          <note>
            ska hantera en sådan situation inom sina egna gränser?
          </note>
          <note type="speaker">
            Anf. 50 VIOLA FURUBJELKE (s) replik:
          </note>
          <note>
            Herr talman! Detta leder till en FN-debatt, men jag vill ändå
            säga att vi i samband med reformeringen av säkerhetsrådet ska
            arbeta starkt för att FN:s säkerhetsråd ska bli så reformerat
            och beslutsfähigt att detta inte ska behöva ske. Men jag vill
            upprepa att för en svensk regering gäller att det vid fredsframtvingande
            insatser ska finnas ett FN-mandat i botten - för en svensk socialdemokratisk
            regering kanske jag skulle lägga till, för jag vet att det finns
            andra uppfattningar. Från moderat håll kanske man inte tycker
            att det är så nödvändigt.
          </note>
          <note>
            Jag ser att Karl-Göran Biörsmark faller i den fälla som jag inledde
            mitt anförande med att tala om, att fokusera på det allra svåraste
            och det som hela politiken syftar till att undvika. Han talar
            nämligen om en militär insats där man skulle behöva använda hela
            våldsmaskineriet och tvinga fram fred. Jag hoppas verkligen att
            den svenska politiken ska leda till att vi hittar en helt annan
            organisation, en helt annan struktur och kultur, för krishantering
            inom EU.
          </note>
          <note type="speaker">
            Anf. 51 GÖRAN LENNMARKER (m):
          </note>
          <note>
            Herr talman! Det finns anledning att vara något bekymrad över
            de signaler som nu har kommit om att utvidgningen av EU kan komma
            att skjutas upp. Därför är det oerhört viktigt att Sverige nu
            driver att den ursprungliga linjen i EU ska hållas kvar, att EU
            självt ska vara klart att ta emot nya medlemmar år 2002 och att
            därmed också de länder som är redo att komma in den 1 januari
            2003 ska få möjlighet till detta.
          </note>
          <note>
            Att det ska bli möjligt kommer också att kräva ett politiskt
            genombrott under Sveriges ordförandetid.
          </note>
          <note>
            Det kommer att kräva att de länder som har kommit långt kan få
            ett genombrott i sina förhandlingar så att de känner att ett medlemskap
            är möjligt. Vi kan ju själva erinra oss vad det politiska genombrott
            som vi fick julen 1993 innebar för vårt eget EU-medlemskap.
          </note>
          <note>
            Många kandidatländer har gjort goda framsteg, som kommissionens
            rapport visar. Det är också intressant med den rapport som man
            gör om Turkiet.
          </note>
          <note>
            Turkiet är varmt välkommet som medlem men måste uppfylla samma
            krav som andra medlemmar, varken mer eller mindre. Kommissionen
            är mycket tydlig i de krav man ställer på Turkiet både ekonomiskt
            och, framför allt kanske, vad gäller brister i demokrati och mänskliga
            rättigheter.
          </note>
          <note>
            Låt mig också säga någonting om konflikthantering. Det är ingen
            tvekan om att Europa måste ta ett större ansvar för konflikthantering
            på sin egen kontinent och kanske också i sitt eget närområde.
            Vi har mycket länge varit beroende, och är fortfarande beroende,
            av USA. USA har något slags fundamentalt ansvar för säkerheten
            i Europa, Medelhavet och
          </note>
          <note>
            Mellanöstern.
          </note>
          <note>
            Vi får inte hamna i den situation som vi hamnade i 1995. Jag
            tycker att det är så oerhört viktigt att erinra sig detta. Vi
            var för svaga. Vi klarade inte av det på europeiskt håll. Det
            var många döda i Bosnien, framför allt bland Bosniens befolkning
            men också bland de fredsbevarande styrkorna. Därför är det så
            viktigt att vi har förmågan i Europa att faktiskt hantera kriser.
          </note>
          <note>
            Jag tycker att det är viktigt att komma ihåg att det här med
            civil krishantering inte är något nytt. Där tycker jag faktiskt
            att Viola Furubjelke har fel. Det har funnits i 50-60 år. Själva
            idén har ju varit att bygga strukturer för att förhindra konflikter.
            EU självt är ett exempel på detta liksom Europarådet, Nato och
            frihandeln. Allt detta är ju strukturer för att se till att det
            över huvud taget inte uppstår kriser. Hela Medelhavspolitiken,
            som syftar just till detta, är också ett sådant exempel.
          </note>
          <note>
            Likväl måste man också ha kapaciteten att ingripa om saker och
            ting går snett. Det kan vara som den mycket lyckade operationen
            i Makedonien, där USA,
          </note>
          <note>
            Finland, Norge, Sverige och Danmark tillsammans hade trupp av
            ganska beskedlig storlek. Det skickade en tidig signal om att
            Makedonien inte kunde angripas. Det var naturligtvis framför allt
            USA:s närvaro som gjorde att det krig som annars skulle ha kommit
            aldrig kom.
          </note>
          <note>
            Men det finns också en lärdom från Bosnien. Man får inte vara
            för svag, för då kan det hända som hände i Bosnien, där hela konflikten
            trappades upp. Den militära tyngden var för liten. Därför är det
            oerhört viktigt att gå in militärt tungt - t.o.m. övertungt -
            och sedan kunna dra bort om det går bra. Ofta är ju förutsättningen
            för att det civila ska funka att det inte är stridigheter. Råder
            det stridigheter klarar man inte av allt det andra, den viktiga
            civila delen av krishanteringen. Man får inte ha något slags motsatsställning
            mellan militär och civil krishantering. Ofta är just den militära
            krishanteringen en förutsättning för att den civila krishanteringen
            ska fungera.
          </note>
          <note>
            Därför är det också viktigt nu att vi bygger en ordentlig krishanteringsförmåga,
            att vi inte gör en papperstiger och att vi inte förskjuter och
            försenar detta.
          </note>
          <note>
            Det är väl den oron man kan ha; att de europeiska länderna, Sverige
            och åtskilliga andra, har för liten kapacitet. Ytterst i ryggmärgen,
            förlitar man sig på att
          </note>
          <note>
            USA ändå på något sätt ska komma till hjälp om det går illa.
            Det är den oansvarigheten som vi i Europa kanske har haft och
            fortfarande har, tycker jag, i alltför stor utsträckning. Vi måste
            se till att vi faktiskt tar ansvar för vår egen säkerhet.
          </note>
          <note>
            Dessutom bör vi faktiskt kunna se till att vi också kan använda
            detta utanför Europa. Jag tänker framför allt på Afrika, en kontinent
            där en tredjedel av befolkningen finns i länder som befinner sig
            i krig. Där omintetgörs naturligtvis utvecklingsansträngningarna.
          </note>
          <note>
            Det behövs en afrikansk fredsordning. Det behövs stöd och hjälp
            för att komma till rätta med det här.
          </note>
          <note>
            Det borde finnas ett erbjudande från EU om att vara med och klara
            av detta. Det saknas lite i regeringens skrivelse om krishantering.
            Det borde man kanske ha tagit upp tydligare.
          </note>
          <note>
            Herr talman! Låt mig avslutningsvis ta upp några saker vad gäller
            Sveriges ordförandeskap som kanske inte varit uppe i debatten
            så mycket tidigare.
          </note>
          <note>
            Det ena är chansen att tillsammans med den inkommande administrationen
            i USA driva på i frihandelsfrågor. EU bör ha nolltullar, i första
            hand gentemot u-länderna, i det längre perspektivet gentemot hela
            övriga världen. Man bör även ta bort antidumpningsåtgärder som
            skadar så många andra länder. Det här bör Sverige ta initiativ
            till och driva när Sverige är ordförandeland. Det är exakt rätt
            tid.
          </note>
          <note>
            Det andra, och det har varit uppe tidigare i debatten, är koldioxidfrågorna,
            Kyotoprotokollet, att man ser till att man i Europa faktiskt följer
            de internationella överenskommelserna. Det förutsätter också att
          </note>
          <note>
            Sverige gör det. Det är svårt att ha moralisk ledning om man
            själv struntar i det.
          </note>
          <note>
            En tredje sak gäller en konsumenträttighetsfråga, att ge de svagaste
            konsumenterna av alla, svårt sjuka patienter, rätten att söka
            sjukvård över gränserna. Det borde vara en av de kanske viktigaste
            konsumentfrågorna av alla. Tyvärr har den svenska regeringen agerat
            i rakt motsatt riktning vad gäller detta.
          </note>
          <note type="speaker">
            Anf. 52 VIOLA FURUBJELKE (s) replik:
          </note>
          <note>
            Herr talman! Det är alldeles riktigt, Göran Lennmarker, att vi
            har ägnat oss åt fredsfrämjande, konfliktförebyggande insatser
            i FN:s regi tidigare. Men vi har aldrig utvecklat metoderna på
            ett sådant systematiskt sätt att de har kunnat hävda sig i förhållande
            till den militära strukturen. Ofta har diskussionen om insatser
            bara varit ett snabbt rundningsmärke, för att man sedan i stället
            skulle kunna sätta in militära, hårdare bandage.
          </note>
          <note>
            Göran Lennmarker säger själv att en tredjedel av
          </note>
          <note>
            Afrikas befolkning befinner sig i krig i dag. Det är väl ett
            exempel så gott som något på att vi inte har lyckats med det konfliktförebyggande
            arbetet.
          </note>
          <note>
            Jag tror inte riktigt att Göran Lennmarker har förstått vad det
            här egentligen innebär. När han säger att man måste ha ett tungt
            militärt maskineri för att sedan dra sig tillbaka och ge plats
            för konfliktförebyggande, kan det naturligtvis undantagsvis vara
            så att det också har krävts en militär insats från början. Men
            syftet är självfallet att man tidigt och långt innan man ens har
            tänkt tanken "militär intervention" ska ha börjat arbeta systematiskt
            och metodiskt konfliktförebyggande.
          </note>
          <note type="speaker">
            Anf. 53 FÖRSTE VICE TALMANNEN:
          </note>
          <note>
            Jag får be ledamöterna respektera de tider vi har kommit överens
            om. Det är en minut per replik.
          </note>
          <note type="speaker">
            Anf. 54 GÖRAN LENNMARKER (m) replik:
          </note>
          <note>
            Herr talman! Själva poängen är ju att vi ska skapa strukturer
            för att inte ens behöva ha krishantering.
          </note>
          <note>
            Där är EU ett föredöme för andra kontinenter. För övrigt inte
            bara EU, jag vill också säga Europarådet, som har varit en viktig
            del i detta. Att bygga samarbetsstrukturer för demokrati, mänskliga
            rättigheter, ekonomi och handel och att öppna för mänskligheten
            är det centrala.
          </note>
          <note>
            Men om det misslyckas måste man i bakfickan ha möjlighet att
            hantera konflikten, när det har gått så illa. Det kan finnas behov
            av en tung konflikthantering när det har gått illa. Då är rekommendationen
            att inte gå in för svagt. Det är framför allt den lärdom vi har
            från Bosnien, att inte gå in för svagt, så att våldet fortsätter
            i en spiral uppåt, som det gjorde där. I så fall ska man gå in
            tillräckligt tungt för att få stopp på våldet och sedan fylla
            i med de civila insatser som gör att man kan bygga upp det civila
            och fredliga samhället. Det tror jag är vår alldeles centrala
            lärdom.
          </note>
          <note type="speaker">
            Anf. 55 VIOLA FURUBJELKE (s) replik:
          </note>
          <note>
            Herr talman! Det är förvirrande att höra Göran
          </note>
          <note>
            Lennmarker. Det han beskriver är självklart ett misslyckande
            av en konfliktförebyggande insats i ett tidigt skede. Att vi sedan
            också ska återupprepa de insatserna för att man inte återigen
            ska falla tillbaka i krig är alldeles självklart.
          </note>
          <note>
            Men det jag talar om är ett nytt sätt att se på konflikthantering
            som gör att man agerar så tidigt att man över huvud taget inte
            behöver använda det tunga militära maskineriet. Det ska finnas
            där om man skulle misslyckas. Men vi måste bygga upp en struktur
            för att som första option sätta in konfliktförebyggande civil
            krishantering, allt i syfte att undvika väpnade konflikter och
            blodspillan.
          </note>
          <note type="speaker">
            Anf. 56 GÖRAN LENNMARKER (m) replik:
          </note>
          <note>
            Herr talman! Det är väl rätt. Men jag förstår inte var det nya
            i detta ligger.
          </note>
          <note>
            När vi fattade beslutet om Makedonieninsatsen
          </note>
          <note>
            1992, att sätta in militär trupp i förebyggande syfte så att
            Makedonien inte angreps av Serbien - det var ju det som var syftet
            - var det väl ett i högsta grad förebyggande tänkande. Det var
            oerhört lyckat. Det kanske var FN:s mest lyckade operation på
            sitt sätt. Där fanns just insikten att man inte behövde ha så
            tunga styrkor. Det var ganska lätta styrkor som behövdes för att
            Makedonien inte skulle bli möjligt att angripa.
          </note>
          <note>
            Det var ett exempel på hur man kan resonera i djupt förebyggande
            syfte.
          </note>
          <note>
            Det andra är som sagt att bygga strukturer. Hela
          </note>
          <note>
            EU:s västra Balkan-strategi är ju en del i detta. De här länderna,
            som nyligen har befunnit sig i krig och har trassliga relationer,
            ska ha något gemensamt att jobba för, gemensamma strukturer och
            på sikt också naturligtvis ett medlemskap i EU. Via EU kan man
            bygga upp mycket av det som har raserats.
          </note>
          <note>
            Men det är ju inget nytt. Det är inget originellt.
          </note>
          <note>
            Det är lika gammalt som hela Europatanken.
          </note>
          <note type="speaker">
            Anf. 57 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Det är fascinerande att lyssna på Göran Lennmarker.
            Först gör han en utläggning om vikten av utvidgningen och vikten
            av samarbete, för det skulle kunna vara en garanti för att i framtiden
            ha fred. Men tilltron till detta tycks hos Göran Lennmarker vara
            noll och ingen, för i nästa andedrag säger
          </note>
          <note>
            Göran Lennmarker att vi måste ha resurser för att gå in militärt
            övertungt.
          </note>
          <note>
            Dessutom tycker Göran Lennmarker att dessa resurser ska kunna
            användas utanför Europa, t.ex. i
          </note>
          <note>
            Afrika.
          </note>
          <note>
            Jag blir väldigt bekymrad över de här uttalandena.
          </note>
          <note>
            Är det den moderata linjen att vi, utan FN-mandat, men på EU:s
            direktiv, tillsammans med kärnvapenlandet Frankrike ska bidra
            till att övertung militär går in för att lösa konflikterna och
            få fred i Afrika? Jag tror att vi kommer att bidra till att väldigt
            många människor inte kommer att finnas kvar efter det övertunga
            ingreppet.
          </note>
          <note type="speaker">
            Anf. 58 GÖRAN LENNMARKER (m) replik:
          </note>
          <note>
            Herr talman! Men, Marianne Samuelsson, Sverige har ett försvar.
            Det innebär inte att vi strävar efter att använda försvaret, men
            vi har sagt att vi måste ha det som en yttersta garant för vår
            nationella självständighet. Vi samarbetar på många olika sätt
            i Norden, Efta, nu EU, Europarådet och kanske i framtiden Nato.
          </note>
          <note>
            Dessa saker står inte emot varandra. Själva idén är ju att ha
            möjlighet att hantera situationen om det går snett, om det går
            illa. Det har vi tyvärr sett ganska många exempel på, inte minst
            på vår egen kontinent den senaste tiden. Då måste vi faktiskt
            hantera detta.
          </note>
          <note>
            Vi kan inte vända oss bort och säga: Vi struntar i att det är
            krig i Bosnien. Vi bryr oss inte om det. Eller att det pågår krig
            i Afrika: Det bryr vi oss inte om. De får väl ha ihjäl varandra
            då.
          </note>
          <note>
            Vi har faktiskt ett ansvar, Marianne Samuelsson.
          </note>
          <note>
            Kanske vi inte minst har ett ansvar från Europas sida mot bakgrund
            av allt Europa har gjort mot Afrika tidigare. Därför kanske vi
            har ett ansvar att hjälpa till den här gången, om de så vill och
            på inbjudan naturligtvis. Det handlar inte om att gå in utan deras
            vilja, utan med deras vilja.
          </note>
          <note>
            Jag vill säga att Storbritannien gör en viktig insats för att
            det över huvud taget ska vara möjligt att leva i
          </note>
          <note>
            Sierra Leone. Vi ska vara innerligt tacksamma att
          </note>
          <note>
            Storbritannien gör denna militära insats i Sierra Leone.
          </note>
          <note type="speaker">
            Anf. 59 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Ja, Göran Lennmarker, vi har ett försvar. I huvudsak
            har vi byggt upp det försvaret för att kunna försvara oss och
            vårt land om någonting inträffar. Men det Göran Lennmarker säger
            nu är att vårt försvar ska användas i konflikter i Afrika, utan
            FN-
          </note>
          <note>
            mandat. På vems sida i Afrikakonflikten tänker Göran
          </note>
          <note>
            Lennmarker att svenska soldater ska jobba?
          </note>
          <note>
            För mig är den syn som moderaterna tycks ha på freds- och nedrustningsarbetet
            väldigt alarmerande, liksom att det tycks vara övertung militär
            som ska lösa konflikter.
          </note>
          <note type="speaker">
            Anf. 60 GÖRAN LENNMARKER (m) replik:
          </note>
          <note>
            Herr talman! Jag förstår inte riktigt vad Marianne
          </note>
          <note>
            Samuelsson syftar på. Det stora problemet i Afrika är väl de
            krig som pågår. Det finns väl inte för många försök till fredsbevarande
            insatser i Afrika?
          </note>
          <note>
            Någon proportion får det väl vara på det hela?
          </note>
          <note>
            Människor dör i mängder dagligen i Afrika. Då är det väl angeläget
            att vi kan bidra med att i första hand försöka skapa fred och
            sedan vidare kunna bygga upp ett samarbete så att krig inte ska
            återuppstå. Det är det alldeles centrala problemet.
          </note>
          <note>
            Jag förstod inte riktigt detta med att gå in utan
          </note>
          <note>
            FN-mandat. Det normala är väl ändå att söka FN-
          </note>
          <note>
            mandat? Det kan finnas extrema situationer - folkmordet i Rwanda
            är ett sådant exempel - där man måste ingripa även utan mandat
            om det inte går att få ett sådant. När människor mördas - ett
            folkmord -
          </note>
          <note>
            kan det vara en humanitär plikt att hjälpa till att stoppa detta.
            Det tror jag att de flesta civiliserade människor är överens om.
            Vi känner till det förfärliga som skedde i Rwanda för sex år sedan.
          </note>
          <note type="speaker">
            Anf. 61 HOLGER GUSTAFSSON (kd):
          </note>
          <note>
            Herr talman! Regeringen har redovisat sina prioriteringar inför
            ordförandeskapet. Kristdemokraterna har tidigare gett uttryck
            för att vi i huvudsak står bakom prioriteringarna. Jag tänker
            på utvidgningens påskyndande, en stabil sysselsättning genom tillväxtfrämjande
            åtgärder och att flytta fram positionerna för miljöfrågorna.
          </note>
          <note>
            Men jag vill framhålla att vi dels har synpunkter på hur detta
            ska ske, dels att vi har ett tilläggsområde som jag senare särskilt
            vill markera i debatten.
          </note>
          <note>
            Herr talman! Utvidgningsprocessen måste påskyndas både vad avser
            EU:s förhandlingskapacitet och vad avser viljan från EU:s sida
            att ge ansökarländerna ett effektivt stöd i deras utveckling så
            att de passar in i en västeuropeisk demokrati och marknadsekonomi.
          </note>
          <note>
            Vid internationella möten som jag har deltagit i har man larmat
            om en tilltagande trötthet i medlemskapsförhandlingarna. Man anser
            att långbänken i förhandlingarna bottnar i en tilltagande likgiltighet
            från nuvarande medlemsländer. Den svenska regeringen måste ta
            detta på största allvar om EU inte ska misslyckas med Europas
            största fredsprojekt genom tiderna. Den svenska regeringen bör
            ta initiativ till att sätta upp måldatum - som det tidigare har
            givits uttryck för i dag - för en första grupp länder att följa
            upp kommissionens beslut i medlemsländerna. Detta ska öka tempot
            i förhandlingarna och anpassningen till EU:s regelverk för de
            enskilda länderna.
          </note>
          <note>
            Herr talman! Kristdemokraterna anser att sysselsättningspolitiken
            i första hand är ett nationellt ansvar. Man ska inte kunna gömma
            sig bakom EU vid ökad arbetslöshet. Men det finns vissa angelägna
            erfarenhetsutbyten som bör göras på EU-nivå. Det gäller främst
            gränsöverskridande ekonomiska frågor som strukturella åtgärder
            inom ekonomin, lönebildningsmodeller och kunskapstillväxt genom
            forskning.
          </note>
          <note>
            Där är det viktigt att vi utbyter erfarenheter.
          </note>
          <note>
            Men vi accepterar inte att Sverige exporterar snedvridande åtgärdspaket
            av modell AMS.
          </note>
          <note>
            Herr talman! Om regeringen ska kunna flytta fram positionerna
            för EU på miljöområdet måste man acceptera skillnaden mellan styrande
            miljöavgifter och skatter som är avsedda för finansiering. För
            att komma till rätta med förorenade utsläpp måste EU
          </note>
          <note>
            skapa en beslutskapacitet genom majoritetsbeslut.
          </note>
          <note>
            Herr talman! Så kommer jag till tilläggsområdet.
          </note>
          <note>
            Kristdemokraterna anser att regeringen borde ha prioriterat ett
            annat viktigt område under ordförandeåret. Det gäller fattiga
            och utsatta människors rättssäkerhet.
          </note>
          <note>
            Jag arbetar inom Europarådet för mänskliga rättigheter. Där kan
            vi konstatera att demokrati och mänskliga rättigheter nu sprider
            sig väl till de flesta ländernas regeringar i och runt Europa.
            Men samtidigt växer det fram en fruktansvärd maffiaorienterad
            verksamhet i de gamla kommunistländerna, där människovärdet nu
            fullständigt trampas under fötterna.
          </note>
          <note>
            I nyhetsprogrammet Rapports sändning onsdagen den 7 november
            - för några dagar sedan - visades ett reportage om att ca 500
            000 kvinnor har försatts i prostitution mot sin vilja. Det är
            fattiga, unga kvinnor från f.d. kommuniststater som lockas med
            ett bättre liv i väst. I stället fångas de in i tvångsprostitution
            och kriminalitet. Kvinnor säljs för 15 000 kr per styck. Någon
            som hade blivit intervjuad hade haft 15
          </note>
          <note>
            olika ägare! De som fysiskt protesterar blir, enligt
          </note>
          <note>
            Rapportinslaget, skjutna.
          </note>
          <note>
            Kristdemokraterna kräver att regeringen, som blivande ordförande
            i EU, i jämställdhetens, solidaritetens och människovärdets namn
            tar de initiativ som erfordras för att skapa en motkraft till
            dessa djävulska handlingar mot kvinnor. Kvinnor behandlas i det
            här fallet som kreatur! Vi kan inte åse detta. Sker inte det finns
            inte heller någon trovärdighet i regeringens jämställdhetsarbete.
          </note>
          <note>
            I ett land som ska bli medlem i EU måste det skapas ett fungerande
            rättssamhälle som kan skydda sina medborgare till liv och lem.
            Därför kräver Kristdemokraterna att EU ska hjälpa och stödja genom
            att bygga upp institutioner som polis, åklagare, försvarare, domstolar
            och sociala myndigheter. Här måste regeringen ta ett initiativ
            under ordförandeåret.
          </note>
          <note>
            Vi stöder EU:s arbete med en stadga för mänskliga fri- och rättigheter.
            Men kom ihåg att de hallickar och rövare som dagligen trampar
            på kvinnors identitet och människovärde varken läser eller bryr
            sig om en sådan stadga. Det måste till åtgärder på fältet av myndigheter
            och socialarbetare.
          </note>
          <note>
            Herr talman! Vårt krav ställs för den enskilde, drabbade medmänniskans
            skull. Men det finns också en sekundär baksida som inte ska underskattas,
            nämligen att nuvarande medlemsländer när de tar del av denna avskyvärda
            hantering av människor självklart tvekar inför utvidgningen. Detta
            samhällets bakgård kan hota hela fredsarbetet i Europa om vi inte
            gör den synlig och vidtar åtgärder. Detta är inom knappt två månader
            den svenska regeringens ansvar.
          </note>
          <note type="speaker">
            Anf. 62 KARL-GÖRAN BI-ÖRSMARK (fp):
          </note>
          <note>
            Herr talman! I den replikomgång som jag för en stund sedan hade
            med Viola Furubjelke menade Viola Furubjelke att jag gick i den
            fälla som hon varnade för i sitt inledningsanförande, nämligen
            att fokusera på militär kapacitet och militärt ingripande. Nej,
            jag gick inte i den fällan. Jag sade att det som Viola
          </note>
          <note>
            Furubjelke koncentrerade sig på, civil krishantering, är vi överens
            om. Precis som Göran Lennmarker har påpekat här går mycket av
            det arbete som görs i Europa ut på detta. Där är vi överens, och
            därför blir det ingen större debatt på det området. Debatten uppstår
            på grund av den tveksamhet som både Viola Furubjelke och Marianne
            Samuelsson har gett uttryck för, nämligen att det är fel att använda
            sig av militär styrka.
          </note>
          <note>
            Jag tycker att bevisbördan ligger på dem som hävdar att vi inte
            behöver ha någon sådan kapacitet.
          </note>
          <note>
            Det låter åtminstone så när jag lyssnar på Marianne
          </note>
          <note>
            Samuelsson, dvs. den behövs över huvud taget inte.
          </note>
          <note>
            Då ställer ni oss som har denna uppfattning till svars, dvs.
            att vi kan hamna, har hamnat och kommer att i framtiden hamna
            i den situationen att vi måste ingripa militärt och med kraft.
          </note>
          <note>
            Då har den civila krishanteringen misslyckats. Det beklagar vi
            naturligtvis. Det är mycket olyckligt.
          </note>
          <note>
            Samtidigt kan vi inte stillatigande se hur folk massakreras,
            hur folk förföljs och fördrivs från sina hem.
          </note>
          <note>
            Menar ni då att vi på grund av att den civila krishanteringen
            har misslyckats ska "gilla" läget? Det kan vi inte göra. Det är
            där ett ansvar kommer in i bilden.
          </note>
          <note>
            Då måste man ibland ta till sådana medel som vi såg exempel på
            i Kosovo. Det beklagar jag naturligtvis;
          </note>
          <note>
            det är mycket olyckligt. Men vad är alternativet i det skedet,
            när vi står i den situationen? Det skulle jag vilja veta.
          </note>
          <note>
            Debatten i dag har på många sätt varit intressant att lyssna
            till. En sak som jag har saknat och som jag skulle vilja lyfta
            fram är EU:s ansvar utanför Europas gränser, det globala ansvar
            som EU har. Jag tycker att vi med fog kan rikta en hel del kritik
            mot EU:s biståndspolitik.
          </note>
          <note>
            Den europeiska gemenskapen är inte bara en ekonomisk förening
            utan också en union som bygger på gemensamma värderingar. Kampen
            för demokrati, rättsstatens principer och försvaret för mänskliga
            rättigheter är grundläggande värden för det europeiska samarbetet.
            Inte minst Europaparlamentet har ett stort engagemang i mänskliga
            rättigheter och har betytt och betyder mycket. I framtiden måste
            dock
          </note>
          <note>
            EU-institutionerna arbeta med dessa frågor enligt en mer sammanhållen,
            konsekvent och tydlig strategi.
          </note>
          <note>
            Det gäller det interna såväl som det externa arbetet.
          </note>
          <note>
            EU:s internationella ansvar får inte stanna vid gränserna. Som
            ett av de rikaste områdena på vårt klot har Europa ett ansvar
            för att minska klyftorna mellan rika och fattiga. EU bör fördjupa
            sitt samarbete med länder i Asien, Afrika och Latinamerika för
            att främja en demokratisk, ekonomisk och social utveckling för
            människorna där.
          </note>
          <note>
            Den viktigaste utvecklingshjälpen är frihandel.
          </note>
          <note>
            Europa ska gå i spetsen i kampen för global frihandel.
          </note>
          <note>
            Stark kritik måste dock riktas mot en hel del av det arbete som
            sker inom EU:s gemensamma politik när det gäller u-länderna. Det
            förefaller inte alltid vara utvecklingsambitionerna som styr,
            utan ofta lyser andra, exempelvis koloniala eller ekonomiska,
            intressen igenom.
          </note>
          <note>
            De mänskliga rättigheterna måste bli en viktig del inom EU och
            inom EU:s utvecklingspolitik. EU:s utvecklingspolitik måste också
            präglas av högre kompetens och en större närvaro i de länder som
            man samarbetar med.
          </note>
          <note>
            Det är att beklaga att det arbete som gäller att bryta ned tullarna
            gentemot de fattiga länderna tar så lång tid. Vi fick häromdagen
            en dragning i utrikesutskottet som visar att de förhandlingar
            som gäller t.ex.
          </note>
          <note>
            tekoindustrin går mycket trögt. Det kan betyda att det som är
            målet, att avveckla tekotullarna före 2005, inte kommer att uppfyllas.
            Det drabbar de fattigaste i världen.
          </note>
          <note type="speaker">
            Anf. 63 VIOLA FURUBJELKE (s) replik:
          </note>
          <note>
            Herr talman! Vi är överens om att vi ska ha en civil krishanteringsförmåga,
            säger Karl-Göran Biörsmark. Ja, men vi är också överens om att
            vi ska ha en militär kapacitet för att understödja detta. Jag
            förstår inte varför man då inte kan prata lika mycket om den civila
            krishanteringen och det konfliktförebyggande som om den militära
            kapaciteten. Vi är överens om alla de tre delarna, åtminstone
            mellan våra båda partier.
          </note>
          <note>
            Genom att fokusera enbart på det militära, som om det vore den
            kraftfulla och verkningsfulla lösningen på konflikthanteringen,
            innebär tankens makt över handlingen att det är detta som snabbast
            tillgrips.
          </note>
          <note>
            Vi behöver en mental beredskap för att arbeta tidigt och agera
            på tidiga varningssignaler och att göra det med andra medel än
            de som konventionellt har använts för konflikthantering. Det är
            politiskt, moraliskt och ekonomiskt en skyldighet för oss att
            försöka skapa en sådan konfliktförebyggande struktur att vi inte
            behöver bomba fram fred som sedan ska vaktas i
          </note>
          <note>
            20 år.
          </note>
          <note>
            Anf. 64 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Herr talman! Vi är överens om detta. Jag pratar gärna om civil
            krishantering, och jag gör det ofta, också i många inlägg här
            i kammaren. I civil krishantering ingår bl.a. det som jag avslutade
            mitt anförande med, nämligen biståndsarbete. Det är också krishantering.
            Det är en investering i en bättre situation för människor som
            kan förhindra stora konflikter.
          </note>
          <note>
            Att det blir en debatt just på den militära sidan beror på att
            många glider och inte vill se realiteterna i fråga om vad som
            fordras i vissa situationer när vi har misslyckats, när människor
            lider, när folk förföljs, massakreras och inte får vara i sina
            hem och när vi måste gå in med emfas för att styra upp en sådan
            situation som den i Kosovo. Då säger jag att det är beklagansvärt
            men att det måste till. Det är ofta det som gör att vi fastnar
            i den diskussionen.
          </note>
          <note type="speaker">
            Anf. 65 VIOLA FURUBJELKE (s) replik:
          </note>
          <note>
            Herr talman! Om vi hamnar i en situation som den i Kosovo, som
            Karl-Göran Biörsmark exemplifierar med, har vi självklart misslyckats
            med tidigare insatser. Vi vet ju inte, och vi får sällan facit,
            om det skulle ha lyckats tidigare med andra metoder. Det känner
            vi inte till i Kosovo. Det enda vi vet är att det var oerhört
            kostsamt, att det krävde och fortfarande kräver många liv att
            lösa konflikten på det sätt som skedde.
          </note>
          <note>
            Även om det då inte fanns något alternativ - det är jag enig
            med Karl-Göran Biörsmark om - ser jag det som ett stort misslyckande
            att vi inte förmådde hantera de tidiga varningssignaler som kom
            i tio års tid innan konflikten bröt ut och att vi inte förmådde
            hantera den med andra medel. Då hade vi i dag kanske inte behövt
            stå med en sönderbombad infrastruktur såväl i Serbien som i Kosovo,
            och då hade vi inte behövt se folkfördrivning och massmord av
            såväl albaner som serber.
          </note>
          <note>
            Det är svårt att utveckla det här, och jag har inte lösningarna.
            Jag menar bara att vi måste tala mera om det så att det känns
            att det finns ett krav från folket att man utvecklar lika noggranna
            metoder för den här verksamheten som man har gjort för den militära,
            som är minutiöst planerad.
          </note>
          <note>
            Anf. 66 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Herr talman! Det är betydligt billigare att satsa pengar och
            resurser i tid. Jag är övertygad om det.
          </note>
          <note>
            Det är därför som Folkpartiet i sin biståndsbudget, i det internationella
            samarbetet, i de internationella organen osv. satsar mer pengar
            än något annat parti i denna riksdag, just av den anledningen
            att vi ser möjligheten att arbeta preventivt. Det är småpengar
            i de här sammanhangen, när alternativet blir att gå in militärt.
          </note>
          <note>
            Men var finns engagemanget då? Jag väntar på mer engagemang i
            det internationella solidaritetsarbetet från alla partier, för
            det är en billig investering.
          </note>
          <note type="speaker">
            Anf. 67 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Karl-Göran Biörsmark säger att han väntar på mer
            internationellt engagemang. Det låter positivt, men jag tror att
            vi har helt olika åsikter om hur det internationella engagemanget
            ska se ut.
          </note>
          <note>
            Biörsmark vill ju bygga upp ökad militär makt. Vi vill jobba
            för global nedrustning, och inte upprustning, som för Folkpartiet
            nu tycks vara en av de viktiga delarna i det internationella arbetet.
          </note>
          <note>
            Jag tycker att det är viktigt med fördjupat samarbete i världen.
            Men vi ska vara medvetna om att det för några år sedan fanns vapen
            i vår värld som kunde förgöra jorden och dess människor flera
            gånger om -
          </note>
          <note>
            flera gånger om! Jag vet inte om man kan bli ihjälskjuten mer
            än en gång - jag tror inte det. Jag tycker att det är för mycket.
          </note>
          <note>
            Jag förstår inte varför man ska utöka den militära kapaciteten
            så att man kan förgöra ännu mer. Det är inte lösningen, som jag
            ser det.
          </note>
          <note>
            Anf. 68 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Herr talman! När det gäller den militära kapaciteten och nedrustningen
            i världen finns det ändå signaler som visar att vi är på rätt
            väg totalt. Det finns ett nedrustningsprogram globalt sett. Men
            sedan gäller det att ändå ha en viss kapacitet i vissa situationer,
            som jag har försökt att belysa här, när vi misslyckas.
          </note>
          <note>
            Jag har fortfarande inte fått höra, eller också har jag inte
            riktigt förstått, vilka instrument Marianne Samuelsson vill använda
            sig av när vi har misslyckats. Vi är ju överens om allt det andra
            - även om jag skulle vilja se ett större engagemang från Miljöpartiet
            när det gäller det internationella solidaritetsarbetet och resurserna
            till detta. Där tycker jag definitivt att Miljöpartiet har tappat
            tempo. Men när vi har misslyckats med det, när vi inte kommer
            längre och människor mördas - vad vill Marianne Samuelsson göra
            då?
          </note>
          <note type="speaker">
            Anf. 69 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Det som jag ser som den viktiga delen är att satsa
            på att förebygga konflikter. Det gäller att förebygga konflikter
            av många olika slag som vi kan se i dag. Vi har förebyggande arbete
            på miljöområdet, där bl.a. vattenfrågorna ingår. Hela frågan om
            rättvis fördelning och rättvis handel är en annan stor och viktig
            fråga i det här sammanhanget. Om vi ska få en global solidaritet
            och fred tror jag också att vi måste vara mycket mer öppna mot
            omvärlden när det gäller rättvis handel.
          </note>
          <note>
            Det som skrämmer mig i det här sammanhanget är att man nu är
            på väg att upprusta, att skapa en ny militärmakt i Europa - och
            jag har förstått att Folkpartiet är en av de ivriga tillskyndarna
            till detta - för att kunna använda internationellt. Det är en
            väldigt stor skillnad på att å ena sidan vara ett land som har
            en egen armé, som vi har haft i Sverige, men jobbar internationellt
            för fred och nedrustning och att å andra sidan, som vi nu kommer
            att göra, bidra med militärmakt i det här sammanhanget. Det tror
            jag gör att vår trovärdighet globalt kommer att minska.
          </note>
          <note>
            Anf. 70 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Herr talman! Marianne Samuelsson undviker minutiöst att ge ett
            svar på min fråga: Vad gör vi när vi har misslyckats? Inte med
            ett ord vill Marianne Samuelsson ta i den frågan. Allt det andra
            som Marianne Samuelsson talar om - internationellt arbete, att
            lösa vattenproblem och miljöproblem, rättvisefrågorna - är vi
            ju överens om - åtminstone i ord, enligt
          </note>
          <note>
            Marianne Samuelsson. Jag efterlyser fortfarande lite mer kraftfullt
            agerande här i riksdagen när det gäller resurser till den här
            delen. Detta klarar vi nämligen inte utan resurser. Vi måste öka
            biståndet, för det är en bra investering i just det vi diskuterar.
          </note>
          <note>
            Så långt är vi alltså överens - inga problem! Men vad är svaret
            när vi har misslyckats? När människor körs bort från sina hem,
            deras hem bränns ned, de mördas, barn blir hemlösa osv. - vad
            gör vi då? Det har inte Marianne Samuelsson något svar på.
          </note>
          <note type="speaker">
            Anf. 71 GÖRAN LENNMARKER (m) replik:
          </note>
          <note>
            Herr talman! Det var en detalj i det Karl-Göran
          </note>
          <note>
            Biörsmark sade som jag tycker är viktig att något tillrättalägga.
            EU i sig är ju inte ett organ som har arbetat mot frihandel och
            öppnare gränser. Tvärtom har EU arbetat för frihandel, både internt
            och externt.
          </note>
          <note>
            Även om vi moderater, och jag tror att även Karl-
          </note>
          <note>
            Göran Biörsmark delar detta, ville ha nolltullar får vi erkänna,
            när vi ser tillbaka på Västeuropas historia, att EU varit en kraft
            för frihandel och tagit ned tullnivåer jämfört med hur det var
            när man hade nationell handelspolitik.
          </note>
          <note>
            Det är talande att de tre västeuropeiska länder som står utanför
            EU på det område där man helt står utanför, nämligen jordbrukspolitiken,
            har dubbelt så höga tullnivåer som EU.
          </note>
          <note>
            Anf. 72 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Herr talman! Det är riktigt att EU verkar för frihandel och har
            lyckats på vissa områden. Vad jag gav uttryck för och ville understryka
            var att jag tycker att det går för långsamt. Inte minst inom tekoindustrin
            skulle jag vilja se lite högre tempo i det hela. Det var det jag
            gav uttryck för.
          </note>
          <note>
            Det finns som sagt en viss oro för att man kommer att misslyckas
            på tekoområdet. På grund av det här med WTO verkar det inte som
            om man kommer i mål 2005, som planen var och som man har åtagit
            sig.
          </note>
          <note>
            Det var det jag gav uttryck för.
          </note>
          <note type="speaker">
            Anf. 73 GÖRAN LENNMARKER (m) replik:
          </note>
          <note>
            Herr talman! Det är bra om vi är överens. Då är det väl lika
            bra att vi säger nolltullar, att vi inte ska ha några tullar över
            huvud taget på produkter - i första hand när det gäller u-länder
            men sedan, faktiskt, över hela linjen. Det måste väl vara den
            rimliga målsättningen.
          </note>
          <note>
            Men som sagt: Vi får inte underkänna EU:s betydelse i att vara
            med och göra detta.
          </note>
          <note>
            Anf. 74 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Herr talman! Det verkar som om Göran Lennmarker är lite mer nöjd
            med EU:s agerande på det här området än vad jag är. Jag är lite
            mer ivrig och vill ha lite mer klös, så att säga, i förhandlingarna
            och i framgången med att komma fram till de här nolltullarna.
          </note>
          <note>
            Det finns ingenting som lyfter de fattiga länderna mer än att
            vi får frihandel, att de kan sälja sina varor till oss och att
            vi från Europas sida inte dumpar priset genom att subventionera
            jordbruksprodukter och hitta på alla möjliga handelshinder. Får
            de komma till skott och komma in på den globala marknaden blir
            det ett enormt resurstillskott för dessa länder. De har också
            produkter som är intressanta för oss och som vi kan köpa och de
            tjäna pengar på. Det är så vi ska lyfta dem.
          </note>
          <note type="speaker">
            Anf. 75 SÖREN LEKBERG (s):
          </note>
          <note>
            Herr talman! Jag kan också konstatera att när det gäller det
            svenska ordförandeskapet råder det en bred samsyn i den här debatten.
            Det gäller också regeringskonferensen och det stundande toppmötet
            i Nice.
          </note>
          <note>
            Det är en stor enighet här bakom förhoppningen att förhandlingen
            i Nice ska kunna avslutas som det är tänkt och att unionen därmed
            ska kunna vara beredd att ta emot nya medlemsländer enligt den
            tidtabell som sattes upp i Helsingfors.
          </note>
          <note>
            Jag tänkte ta upp en annan aspekt som jag har tagit upp tidigare
            här. När man gör det är det alltid en risk att man blir betraktad
            som något slags papegoja.
          </note>
          <note>
            Jag tror dock att flera talare har berört dessa aspekter förut.
            Det gäller de nationella parlamentens roll i EU-
          </note>
          <note>
            samarbetet. Många har talat om bristande legitimitet emellanåt
            och att det måste föras en debatt närmare befolkningen i medlemsländerna.
            Där tror jag, och jag vet att de flesta i Sveriges riksdag delar
            den uppfattningen, att de nationella parlamenten spelar en stor
            roll.
          </note>
          <note>
            Vi har i Sverige och i Sveriges riksdag nyligen genomfört en
            översyn som nu har landat hos Riksdagskommittén. Vi hoppas naturligtvis
            att det snart kommer förslag till beslut som gör att vi kan skärpa
            vår egen roll i det sammanhanget. Det är ju utan tvekan så att
            EU-frågor inte längre är utrikesfrågor. De är inte en angelägenhet
            för utrikesutskottet eller EU-
          </note>
          <note>
            nämnden, utan de är en angelägenhet för hela riksdagen. Det är
            naturligtvis angeläget att riksdagen och dess organ kommer in
            tidigt i processen, kan vara med och forma besluten och se till
            att de så småningom blir så bra som möjligt. Det har ett stort
            demokratiskt värde.
          </note>
          <note>
            Vi har inte velat störa debatten inför Nice med att föra fram
            nya, radikala förslag. Det skulle snabbt riskera att processen
            skulle stannas upp. Det är nu viktigare än någonsin att Nicetoppmötet
            resulterar i ett förslag till ett nytt fördrag som möjliggör att
            nya medlemsländer kan anslutas. Men efter Nice, och vi är ju snart
            där, hoppas jag att vi kan få till stånd en bred och visionär
            debatt om EU:s konstitutionella frågor. Jag tror att det är nödvändigt.
          </note>
          <note>
            Om den här unionen ska fungera med flera medlemmar, så måste
            man se på den konstitutionella uppbyggnaden och hitta rationella
            former för det och framför allt se till att EU-arbetet får en
            demokratisk förankring. Det handlar om att som en tidningsmakare,
            en journalist, försöka sammanfatta det hela. Det gäller då att
            fånga upp och följa upp det som Fischer,
          </note>
          <note>
            Blair och Persson har diskuterat.
          </note>
          <note>
            Jag tror för egen del att vägen till ökad legitimitet för EU-samarbetet
            inte går via att ge Europaparlamentet mer inflytande. Det är i
            stället de nationella parlamenten som måste få mer att säga till
            om. Jag tror personligen att man skulle kunna diskutera möjligheten
            att ge parlamenten en initiativrätt. I dag är det ju formellt
            så att initiativrätten ligger hos kommissionen. Men vi vet ju
            att det i reella sammanhang är ministerrådet och framför allt
            Europeiska rådet men även Europaparlamentet som kan ta initiativ
            och föra fram förslag till kommissionen, som kommissionen sedan
            lägger fram. Jag tror att det skulle vara av stort värde att även
            de nationella parlamenten emellanåt kunde samla sig och lägga
            fram förslag på beslutsborden som EU:s institutioner sedan skulle
            vara skyldiga att behandla.
          </note>
          <note>
            En annan fråga i detta sammanhang handlar om den andra kammaren,
            det som Joschka Fischer en gång lanserade. Detta har missförståtts
            på många håll och kanter. Jag tror nämligen att hans utgångspunkt
            har varit att han har upptäckt hur svårt det är att ge legitimitet
            till Europaparlamentet. I och med att man införde direktvalet
            så klipptes banden till de nationella parlamenten av. Jag tror
            att bakgrunden till hans förslag är att han vill knyta ihop banden
            igen och därav diskussionen om den andra kammaren. Jag tycker
            att det är en intressant diskussion som vi ska följa upp. Jag
            tror att det går att hitta en konstruktiv linje i detta sammanhang
            som innebär att de nationella parlamenten får inflytande i viktiga
            centrala frågor, t.ex. budgetfrågor.
          </note>
          <note>
            För att denna debatt ska kunna bli visionär och bred så hoppas
            jag också att vi i Sverige kan få till stånd lite institutionella
            förändringar för detta. Det är många som har efterlyst att EU
            96-kommittén som en gång jobbade skulle återuppstå. Jag har förstått
            att regeringen intensivt funderar på att hitta någon ny form.
            Och jag skulle verkligen välkomna att vi fick ett parlamentariskt
            organ eller ett organ med parlamentariskt inflytande som skulle
            kunna ge oss denna input, eftersom det behövs i den europeiska
            diskussionen här i riksdagen.
          </note>
          <note type="speaker">
            Anf. 76 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Jag tycker att det är bra att Sören
          </note>
          <note>
            Lekberg tar upp de konstitutionella frågorna. Jag blev dock lite
            förvånad när han sade att man vill vänta med dessa diskussioner
            till efter mötet i Nice. Men det är ju de facto så att det är
            då som stora delar av detta spikas, vilket innebär att vi efteråt
            visserligen kan diskutera det, men vi har ju inget inflytande
            på hur det ska se ut.
          </note>
          <note>
            Jag skulle gärna vilja höra lite grann om hur Sören
          </note>
          <note>
            Lekberg tänker sig det folkliga inflytandet. Vad som håller på
            att ske är ju att man får mindre av folkligt inflytande inom EU.
            Det blir färre och färre som är med och fattar besluten. Det är
            svårt för oss här i riksdagen att följa vad som är på gång. Och
            då funderar jag på hur vanliga Svenssons över huvud taget ska
            kunna följa frågorna och veta vad som är på gång, särskilt som
            man tycker att man inte vill störa processen utan kan föra debatten
            efteråt.
          </note>
          <note type="speaker">
            Anf. 77 SÖREN LEKBERG (s) replik:
          </note>
          <note>
            Herr talman! Det är intressant att Marianne Samuelsson som tillhör
            ett parti som är motståndare till ett svenskt medlemskap i Europeiska
            unionen vill delta aktivt när det gäller de konstitutionella frågorna
            inom
          </note>
          <note>
            EU.
          </note>
          <note>
            När det gäller mötet i Nice så vet vi alla vad det handlar om,
            nämligen de s.k. Amsterdamresterna. De måste klaras ut. Om vi
            inte gör det så kan vi inte genomföra utvidgningen av unionen.
            Därför måste vi klara ut detta nu, koncentrera oss på det, fokusera
            på det. Därefter har vi möjlighet att ta upp det som en del redan
            nu kallar för Niceresterna. Då tycker jag att vi i Sverige ska
            kosta på oss att föra en bred visionär debatt om hur vi vill ha
            det i den framtida europeiska unionen.
          </note>
          <note type="speaker">
            Anf. 78 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Jag är inte så helt övertygad om att människor vet
            vad Amsterdamresterna är. Det vet vi alla, säger Sören Lekberg.
            Men jag undrar om vanliga
          </note>
          <note>
            Svenssons vet att det blir mer av överstatlighet, att man flyttar
            fler beslut till överstatlig nivå, att det kan bli så att varje
            land inte får en egen kommissionär och att det också kan innebära
            färre EU-parlamentariker från svenskt håll som en del i det hela.
          </note>
          <note>
            Frågorna är ganska komplicerade i sig. Det innebär att det egentligen
            behövs mer debatt och inte mindre. Det är därför som jag är orolig.
            Hur tror socialdemokraterna att de ska få svenska folket med sig
            i
          </note>
          <note>
            EU-sammanhangen om man inte öppet och i större utsträckning drar
            i gång debatter och diskussioner om framtiden? Och där kan man
            också knyta an till det som händer på den militära sidan, där
            det i rasande takt sker någonting som under diskussionerna om
          </note>
          <note>
            Amsterdamfördraget över huvud taget inte var aktuellt.
          </note>
          <note type="speaker">
            Anf. 79 SÖREN LEKBERG (s) replik:
          </note>
          <note>
            Herr talman! Marianne Samuelsson blandar in väldigt mycket här.
            Men hon är faktiskt lite motsägelsefull och varnar för väldigt
            mycket överstatlighet.
          </note>
          <note>
            Vad det handlar om nu inför mötet i Nice vet ju vi i kammaren
            mycket väl, nämligen de återstående frågetecken som måste rätas
            ut för att unionen ska kunna ta emot flera nya medlemmar. Det
            måste vi klara ut.
          </note>
          <note>
            Vi är ju överens om att unionen ska vara öppen utåt.
          </note>
          <note>
            Det handlar inte om att öka överstatligheten.
          </note>
          <note>
            Det märkliga med Marianne Samuelssons resonemang är ju att Miljöpartiet
            på andra områden, när det gäller miljöfrågor och skattefrågor,
            faktiskt vill öka överstatligheten. Vi ska i denna diskussion
            försöka hålla oss till vad den ska handla om. Och det som jag
            tycker är viktigast nu är att vi klarar av mötet i
          </note>
          <note>
            Nice. Sedan får vi ha en bred diskussion om det framtida EU och
            om hur det ska utformas för att få så stor demokratisk förankring
            som möjligt.
          </note>
          <note type="speaker">
            Anf. 80 MARGIT GENNSER (m) replik:
          </note>
          <note>
            Herr talman! Jag undrar om man ändå inte får väldigt många målkonflikter
            när man egentligen fattar besluten i fel ordning. Man säger att
            man först måste göra det praktiska, det som behöver göras för
            att utvidga. Sedan får man se hur man vill göra avvägningarna
            mellan nationalstaterna och EU, som - det ska vi inte fördölja
            - håller på att bli mycket mer överstatlig än för fem eller tio
            år sedan. Och målet för de sydeuropeiska staterna har ju varit
            att göra organisationen överstatlig.
          </note>
          <note>
            Då vill jag fråga: Räds inte Sören Lekberg lite grann att börja
            med det praktiska och inte föra den mer generella diskussionen
            först? Det brukar inte leda till så bra beslut.
          </note>
          <note type="speaker">
            Anf. 81 SÖREN LEKBERG (s) replik:
          </note>
          <note>
            Herr talman! Nej, jag är inte rädd för den diskussionen. Det
            är i detta sammanhang inte fråga om att ta det i fel ordning.
            Vi vet ju att man under förhandlingarna i Amsterdam var nästan
            framme vid en lösning.
          </note>
          <note>
            Men man orkade på natten inte slutföra förhandlingarna om de
            s.k. Amsterdamresterna, dvs. antalet kommissionärer, röstviktningen
            och möjligheten att utöka antalet beslut med kvalificerad majoritet
            i stället för med enhällighet. Detta var frågor som var kända
            då, och Sveriges riksdag hade faktiskt tidigare ställt sig bakom
            de ståndpunkter som gällde inför dessa förhandlingar.
          </note>
          <note>
            Om vi nu vill ha utvidgningen, som ju alla så varmt har talat
            om i dag, måste vi se till att Amsterdamförhandlingen kan slutföras
            i Nice. Det är först då som vi kan få utvidgningen. Går vi tillbaka
            kommer utvidgningen att försenas en lång tid framåt.
          </note>
          <note type="speaker">
            Anf. 82 MARGIT GENNSER (m) replik:
          </note>
          <note>
            Herr talman! Amsterdam var misslyckat. Man kom fram till sådant
            som, folkligt uttryckt, ofta leder till hästhandel - det är makt
            och inflytande som man ska byta. Jag tror att sådana frågor mycket
            lättare löses ifall alla först har tagit ställning till principerna
            och sedan till röstreglerna. Jag vet att det kan leda till en
            försening av utvidgningen men man hade kunnat göra detta mycket
            bättre genom att se till att handel, arbetskraft och sådant lättare
            hade kunnat flytta, utan att först utvidga EU. Vi kommer att få
            enorma problem där på grund av jordbrukspolitiken. Vad som händer
            i Frankrike i dag gör det hela ännu svårare.
          </note>
          <note type="speaker">
            Anf. 83 SÖREN LEKBERG (s) replik:
          </note>
          <note>
            Herr talman! Jag delar absolut inte uppfattningen att Amsterdam
            är ett misslyckande. Amsterdamförhandlingen ledde bl.a. fram till
            en ökad klarhet vad gäller EU:s roll. Den ledde ju fram till sysselsättningskapitlet
            och till att man fokuserade arbetet i unionen på det som angår
            dess medborgare, alltså frågor som gäller sysselsättning, miljö
            och jämställdhet samt konsumentfrågor. Amsterdam var således inget
            misslyckande. Nu ska vi slutföra det som blev över där och se
            till att unionen kan ta emot nya medlemmar.
          </note>
          <note type="speaker">
            Anf. 84 GÖRAN LENNMARKER (m) replik:
          </note>
          <note>
            Herr talman! Jag noterade Sören Lekbergs antydan om att det eventuellt
            kan bli en ny EU 96-
          </note>
          <note>
            kommitté. Jag är en av dem som nu i fyra fem år har tjatat om
            att vi under de här åren borde ha haft en möjlighet att parlamentariskt,
            tillsammans med bl.a.
          </note>
          <note>
            forskare och experter, belysa EU-frågor. Därför blev jag mycket
            glad när Sören Lekberg antydde att regeringen kanske kan tänka
            sig att tillsätta en sådan här kommitté.
          </note>
          <note>
            När det gäller diskussionen om EU:s framtida struktur är det
            nog klokt att ha en bred debatt efter
          </note>
          <note>
            Nice. Men samtidigt är det viktigt att vi i Västeuropa inte på
            något sätt försöker ge en känsla av att vi ska klara av denna
            debatt innan östeuropéerna kommer in. Kandidatländerna från Central-
            och Östeuropa måste också finnas med i processen. Vi ska inte
            skynda så fort i detta sammanhang att vi ger en känsla av att
            västeuropéerna så att säga fixar till EU innan de nya länderna
            från Central- och Östeuropa tillkommer.
          </note>
          <note>
            Att göra så vore nog olyckligt. Dessutom skulle det kunna innebära
            ett nytt hinder för utvidgningen.
          </note>
          <note type="speaker">
            Anf. 85 SÖREN LEKBERG (s) replik:
          </note>
          <note>
            Herr talman! Avsikten med mitt inlägg var inte att vi efter Nice
            snabbt skulle ha en visionär debatt och att vi skulle få den avslutad
            innan nya medlemmar kommer in. Jag ser det mer så att en lyckosam
            förhandling i Nice innebär startskottet för en debatt som kommer
            att ta flera år - en bred debatt i riksdagen och runtom i Sverige
            om hur vi vill ha EU utformat för framtiden. Jag här helt övertygad
            om att det inte handlar om en regeringskonferens som nu ska avslutas,
            utan det kommer flera regeringskonferenser framöver.
          </note>
          <note type="speaker">
            Anf. 86 GÖRAN LENNMARKER (m) replik:
          </note>
          <note>
            Herr talman! Tack för det svaret! Kan vi få i gång en ny EU 96-kommitté
            som stimulerar en grundlig och djup debatt här hemma, tillsammans
            med de nuvarande EU-medlemmarna och kandidatländerna, då kan vi
            få en ganska fin process. Men det kommer att dröja inte några
            få år utan ganska rejält många år innan man mer kommer in i en
            beslutsfas beträffande det som följer av den här debatten.
          </note>
          <note type="speaker">
            Anf. 87 SÖREN LEKBERG (s) replik:
          </note>
          <note>
            Herr talman! Om det blir en EU 96-kommitté i tidigare skepnad
            eller form kan jag naturligtvis inte lova. Men såvitt jag förstår
            finns det ett stort intresse för att hitta en form för att inrätta
            ett organ som kan förse Sverige och intresserade riksdagsledamöter
            och också intresserade samhällsdebattörer över huvud taget med
            material, bränsle, för en bred debatt om
          </note>
          <note>
            Europafrågorna och framför allt om uppbyggnaden av den europeiska
            unionen.
          </note>
          <note type="speaker">
            Anf. 88 AGNETA BRENDT (s):
          </note>
          <note>
            Herr talman! Förra veckan besökte jag och fem andra riksdagsledamöter
            Turkiet. Vi arbetar i Stödkommittén för mänskliga rättigheter
            i Turkiet. Vi kunde konstatera att en hel del har hänt sedan vi
            för ett och ett halvt år sedan besökte landet men att det fortfarande
            råder stora brister när det gäller mänskliga rättigheter. Till
            de positiva inslagen hör de offentliga institutionernas ansträngningar
            för att komma till rätta med den bristande efterlevnaden av detta
            med mänskliga rättigheter.
          </note>
          <note>
            Trots vittgående löften från den turkiska regeringen om reformer
            har de förbättringar som hittills genomförts varit små. En förändring
            av lagstiftningen har påbörjats och en nationell kommitté har
            tagit fram ett program för utbildning i ämnet mänskliga rättigheter.
            Det är dock ett beslut som ännu inte fått något genomslag i praktisk
            politik och ute bland människorna.
          </note>
          <note>
            Ordföranden för Turkiets människorättsorganisation står nu åtalad
            för att tillsammans med flera andra ha gett ut en antologi om
            yttrandefrihet. Han riskerar mellan 7 ½ och 22 års fängelse.
          </note>
          <note>
            Undantagstillståndet för sydöstra Turkiet har än en gång förlängts
            med fyra månader trots att PKK nu har lagt ned vapnen. Det här
            undantagstillståndet förhindrar en normal och mycket efterlängtad
            utveckling i området. Inrikesministeriet stoppar gåvor och stöd
            från NGO:er till sydöstra Turkiet, av oförklarliga skäl. Behoven
            är nämligen mycket stora och akuta.
          </note>
          <note>
            En svensk organisation som ansökt om att få skicka sjukvårdsmateriel
            och handikapphjälpmedel till den kommunala hälsovårdscentralen
            i Diyarbakir har t.ex. nyligen fått avslag. Ett tiotal NGO:er
            som önskat få hjälpa till med uppbyggnaden av nedbrända byar får
            inte alls svar från ministern. Detta motverkar en fredlig utveckling
            av det här fattiga området.
          </note>
          <note>
            Europeiska rådet fastställde vid sitt möte i Köpenhamn i juni
            1993 vissa kriterier för bedömning av länder som önskar bli medlemmar
            i EU. Dessa s.k.
          </note>
          <note>
            Köpenhamnskriterier innebär att tillträdande stater ska ha rättsstatens
            karakteristiska kännetecken, dvs.
          </note>
          <note>
            demokrati, respekt för lagar och mänskliga rättigheter samt skydd
            och respekt för minoriteters rättigheter, fungerande marknadsekonomier
            och förmåga att hantera konkurrensen och marknadskrafterna inom
            unionen.
          </note>
          <note>
            Ett land som önskar bli medlem måste alltså uppfylla de krav
            på en rättsstat som ställs på befintliga medlemsstater och kunna
            delta i det rättsliga samarbetet inom unionen.
          </note>
          <note>
            Sverige har under det kommande halvåret ett stort ansvar för
            att genom EU verka för att Turkiet uppfyller Köpenhamnskriterierna
            och ge kurdiska, assyriska/syrianska och övriga minoriteters politiska
            organisationer möjlighet att fritt verka i det turkiska samhället.
            Minoriteternas egendomsrätt och kulturarv bör skyddas i enlighet
            med internationella åtaganden.
          </note>
          <note>
            Herr talman! En fredlig utveckling i sydöstra Turkiet och hävandet
            av undantagstillståndet är av stor vikt för hela regionen. När
            situationen i området nu förbättrats ges möjligheter för den turkiska
            regeringen att, delvis med stöd från EU, satsa på ekonomisk och
            social utveckling i regionen.
          </note>
          <note>
            Det är i dag möjligt att flytta tillbaka till de byar som tidigare
            evakuerats, men för detta krävs ekonomiskt stöd till de familjer
            som drabbats. EU måste agera för att i första hand Turkiet kompenserar
            dessa familjer. Sverige bör dessutom under ordförandeskapet verka
            för att EU försöker få till stånd en fredlig utveckling i sydöstra
            Turkiet och en lösning av kurdfrågan och av situationen för övriga
            minoriteter. Frågor som rör avväpning, demobilisering och reintegrering
            är viktiga för en lösning av denna konflikt.
          </note>
          <note>
            Herr talman! Åtgärder som förbättrar yttrandefriheten i Turkiet
            är angelägna. Sverige och EU bör fortsatt uppmuntra den turkiska
            regeringen till reformer på detta område. EU kan genom sitt partnerskap
            stimulera Turkiet till att bättre respektera de mänskliga rättigheterna.
            Målet att bli medlem i EU kan utgöra en stark drivkraft för fortsatt
            reformarbete, säkrad demokrati och respekt för de mänskliga rättigheterna.
          </note>
          <note>
            Sverige och EU måste vara pådrivande för att Turkiet ska upprätta
            institutioner som även i praktiken garanterar demokrati, rättssäkerhet,
            mänskliga rättigheter och skydd för minoriteter.
          </note>
          <note type="speaker">
            Anf. 89 WILLY SÖDERDAHL (v):
          </note>
          <note>
            Herr talman! Jag vill börja med att ansluta till det som EU-nämndens
            ordförande Sören Lekberg har sagt i sitt anförande om behovet
            av en debatt om de konstitutionella frågorna i EU. I fredags hände
            någonting ganska ovanligt i EU-nämnden - regeringen fick inte
            majoritet för sin linje i en i och för sig liten fråga. Oenigheten
            var då på ett mycket högre plan.
          </note>
          <note>
            Det gällde huruvida ett yttrande kunde tolkas som ett klartecken
            för ännu mer överstatlighet. Det är en viktig principiell fråga.
            Därför är det bra att det kom upp till debatt på det här sättet.
          </note>
          <note>
            EU är ju en blandning av överstatligt och mellanstatligt. Det
            innebär att väljarna inte kan utkräva ansvar för en del av de
            fattade besluten. Detta menar jag är EU:s grundläggande problem.
            Från Bryssel, där de flesta EU-institutionerna finns, kommer det
            ideligen förslag om att alltfler frågor ska övertas av EU-
          </note>
          <note>
            institutionerna. Jag kan till viss del förstå det, för den heterogena
            samling som det blir i EU-sammanhang kan bli mycket kreativ och
            producera många idéer.
          </note>
          <note>
            Men eftersom så många inom EU-institutionerna har så lite kontakt
            med väljare och medborgare läggs förslagen i ett uppifrånperspektiv.
            Förankringen bland medborgarna är, som jag ser det, mycket svag.
            EU-
          </note>
          <note>
            maskineriet rullar som en snöboll och blir bara större och större
            utan att befolkningen i Europa kräver det.
          </note>
          <note>
            Som Johan Lönnroth sade förut: Var i Europa hör vi folket ropa
            efter mer makt till EU? Är det någon som har sett en bred folklig
            rörelse som kräver att EU ska ta över fler beslut från den nationella,
            kommunala och regionala nivån? Ändå rullar det bara på.
          </note>
          <note>
            Det finns en tydlig gång i hur en fråga förs över till EU:s kompetens.
            Förslaget kommer från kommissionen, eller rättare sagt, från någon
            som fått kommissionen att lyssna. Det kan vara rådet, men det
            kan också lika gärna vara en lobbyist. Eller är det något som
            kastas in i sista minuten när statscheferna möts kanske för att
            sy ihop en överenskommelse. Ett exempel på detta är stadgan för
            de grundläggande rättigheterna. Nu sitter vi med den, trots att
            ingen folkrörelse eller stor medborgargrupp har krävt en sådan.
          </note>
          <note>
            Den diskuterades knappast alls i Sverige innan den plötsligt
            bara fanns där. Många förslag blir först en rekommendation eller
            en deklaration. Nästa steg är samordningen, och till slut kommer
            det som ett direktiv som ska implementeras i den nationella lagstiftningen.
          </note>
          <note>
            Problemet med det här tillvägagångssättet är att debatten ofta
            uteblir. I början är förslaget så harmlöst att det inte finns
            några klara ställningstaganden t.ex.
          </note>
          <note>
            här i kammaren. Men man har ändå satt bollen i rullningen. Det
            är mycket få förslag som sedan inte slutar som ett direktiv.
          </note>
          <note>
            En aktuell fråga som nu satts i rullning är säkerhetspolitiken,
            som vi talat om här innan. Det finns i
          </note>
          <note>
            Europa många olika tolkningar av de beslut som är fattade. Vi
            hörde här i kammaren också: Är det ett
          </note>
          <note>
            EU-mandat eller inte? Långt ifrån alla gör samma försiktiga tolkning
            som den svenska regeringen gör.
          </note>
          <note>
            Var ska detta sluta? Var vill vi att det ska sluta?
          </note>
          <note>
            Även om man är för att EU ska ta över alltmer bör man se beslutprocessen
            inom EU som ett problem, kanske ett stort problem. En effektiv
            beslutsprocess måste innehålla en öppen debatt, möjlighet till
            ansvarsutkrävande och en stark legitimitet för det beslutande
            organet. Finns det någon här som kan säga att allt detta passar
            in på beslutsprocessen inom den europeiska unionen?
          </note>
          <note>
            Herr talman! Till sist vill jag ta upp en annan fråga som vi
            ser med oro på, och det är densamma som
          </note>
          <note>
            Agneta Brendt tog upp, nämligen Turkiet och dess status som kandidatland.
            I ett TT-meddelande från i går kan man läsa: "Turkiet får besk
            EU-kritik. Läget i
          </note>
          <note>
            Turkiet har inte förbättrats sedan landet gavs status som kandidatland
            till EU förra hösten. Tvärtom återstår mycket att göra innan Turkiet
            ens får börja förhandla om medlemskap, skriver EU-kommissionen
            i en rapport."
          </note>
          <note>
            Man konstaterar att det har skett vissa förbättringar i ord men
            ej i handling. Kommissionens uttalande är inte dåligt, men kommissionen
            väljer här att inte nämna förtrycket mot den kurdiska befolkningen.
            Här finns glidningen igen. Uppfyllandet av Köpenhamnskriterierna
            är ett oeftergivligt krav, och jag vill uppmana utrikesministern,
            även om hon inte är här, att vara mycket klar på denna punkt både
            i EU-
          </note>
          <note>
            sammanhang och vid sitt kommande besök i Turkiet.
          </note>
          <note type="speaker">
            Anf. 90 SÖREN LEKBERG (s) replik:
          </note>
          <note>
            Herr talman! Jag vill bara korrigera Willy Söderdahl på en punkt.
            Det var när han nämnde att det dyker upp frågor helt plötsligt
            utan att man har fått möjlighet att diskutera dem. Då nämnde han
            säkerhetspolitiken. Där vill jag påpeka att det var en fråga som
            reglerades i Maastrichtfördraget. Där talade man om EU:s försvarspolitik.
            Vi i Sverige var inte medlemmar när Maastrichtfördraget förhandlades
            fram.
          </note>
          <note>
            Vi blev medlemmar senare, och vi har lyckats, tillsammans med
            Finland, att se till att det i stället har blivit en fråga om
            krishantering, där EU nu med den arsenal som faktiskt EU har till
            sitt förfogande av olika åtgärder effektivt kan delta i krishanteringen.
          </note>
          <note>
            Jag tycker att det är en svensk framgång. Det visar också på
            att ett litet land eller ett mellanstort land som
          </note>
          <note>
            Sverige kan påverka EU i sin helhet.
          </note>
          <note type="speaker">
            Anf. 91 WILLY SÖDERDAHL (v) replik:
          </note>
          <note>
            Herr talman! Sade jag på det viset att det bara plötsligt dök
            upp har jag sagt fel, eller också har Sören Lekberg uppfattat
            mig fel. Det jag menade var stadgan om de grundläggande rättigheterna.
            Den dök upp helt plötsligt. Säkerhetspolitiken har diskuterats.
          </note>
          <note>
            Det jag tror på när det gäller säkerhetspolitiken är just det
            som Sören Lekberg sade i sitt anförande, att vi behöver ha en
            bred och allmän debatt om målet, vart vi är på väg i säkerhetspolitiken.
            Det är skrivet i sådana ordalag att vi gör olika tolkningar om
            vart vi är på väg någonstans beroende på var man lyssnar på det
            här i Europa.
          </note>
          <note type="speaker">
            Anf. 92 SÖREN LEKBERG (s) replik:
          </note>
          <note>
            Herr talman! Jag tror inte att det är någon större risk för att
            det blir olika tolkningar av det, utan man ska läsa vad som står
            i fördraget och vad som blev resultatet av överläggningarna i
            Köln och som sedan har stadfästs - om jag får använda det uttrycket
            - i
          </note>
          <note>
            Helsingfors. Det blev ett framsteg för Finland, för
          </note>
          <note>
            Sverige. Det är klarlagt nu att EU ska koncentrera sig på Petersbergsuppgifter,
            för EU har en unik möjlighet jämfört med andra organisationer.
            Här har man en verktygslåda som man kan använda sig av på ett
            effektivt sätt för att förhindra uppkomsten av kriser och för
            att lösa kriser.
          </note>
          <note>
            Återigen: Det svenska medlemskapet gav oss möjlighet att påverka
            en så stor organisation som den europeiska unionen.
          </note>
          <note type="speaker">
            Anf. 93 WILLY SÖDERDAHL (v) replik:
          </note>
          <note>
            Herr talman! Jag menar i alla fall att det finns olika tolkningar
            ute i Europa om det beslut som finns om säkerhetspolitiken. Det
            har besannats när vi har varit på COSAC-mötena och lyssnat på
            olika företrädare för olika länder som talat om hur de ser på
            detta.
          </note>
          <note>
            Här i kammaren har vi i dag haft en debatt om, och någon har
            frågat: Är det FN-mandat eller är det FN:s rekommendationer som
            ska gälla? Där har vi en oklarhet, och man kan tolka det lite
            olika.
          </note>
          <note>
            I IGC ingår frågan om den gemensamma utrikesoch säkerhetspolitiken.
            Delar av den ska komma in under omröstning med kvalificerad majoritet.
            Så visst finns det folk som tycker att man kan göra mer än det
            som Sverige har sagt att man kan göra.
          </note>
          <note type="speaker">
            Anf. 94 AGNE HANSSON (c):
          </note>
          <note>
            Herr talman! I går offentliggjordes kommissionens årliga genomgång
            av kandidatländerna. Det var en nedslående läsning för alla som
            är vänner av en snabb utvidgning av den europeiska unionen. Centerpartiet
            är vän av en snabb utvidgning. Kommissionens genomgång är en tydlig
            signal till oss som är övertygade om utvidgningens fördelar om
            att sätta press på kommissionen för att man ska hålla tempot uppe
            i utvidgningsprocessen och i förhandlingarna med kandidatländerna.
          </note>
          <note>
            När kommissionen försöker att förhala och skjuta framför sig
            de besvärliga frågorna, då måste vi signalera att vi inte godtar
            detta. Signalerna måste vara klara och entydiga om att vi är beredda
            att tidigt ta tag också i de riktigt svåra frågorna. Jag utgår
            ifrån att regeringen är beredd att använda sitt inflytande i rådet
            för att sätta press på kommissionen.
          </note>
          <note>
            Ett viktigt led i förberedelsearbetet har varit att internt inom
            EU diskutera och genomföra de institutionella förändringarna för
            att EU ska klara av att ta in de nya medlemmarna, hitta en modell
            som är hanterlig för att klara demokratin och att ge alla medlemsländer
            inflytande och möjligheter att påverka på ett hanterbart sätt.
            Detta arbete pågår i den regeringskonferens som förhoppningsvis
            framgångsrikt ska kunna avslutas i december i Nice - flera har
            ju varit inne på dessa frågor i debatten.
          </note>
          <note>
            EU-nämndens ordförande sade att det är viktigt att man klarar
            ut dessa frågor. Jag håller med om det.
          </note>
          <note>
            Men det är också viktigt hur vi klarar ut dem.
          </note>
          <note>
            Från Centerpartiet har en viktig utgångspunkt varit att värna
            de små medlemsländernas inflytande samtidigt som vi varit medvetna
            om att man måste godta att de stora länderna måste ha viss kompensation
            för sin storlek. Det är utifrån denna utgångspunkt som vi tycker
            att det är viktigt att fästa avseende vid att varje medlemsland
            garanteras en kommissionär, även om det innebär ett system med
            juniorkommissionärer. Även om kommissionen inte är en direkt medlemslandsanknuten
            institution är det viktigt att varje land finns representerat.
            Det gäller inte minst för de små länderna.
          </note>
          <note>
            Det är utifrån den utgångspunkten som vi också har kommit fram
            till att en ändrad röstviktning är den lämpligaste och mest ändamålsenliga
            metoden för detta. Denna bör dock kompletteras med en begränsningsregel
            där det förutom röstviktning ska krävas att en majoritet av medlemsländerna
            står bakom förslaget för att t.ex. förhindra att en grupp stora
            länder ska kunna köra över små länder. Jag vill fråga om regeringen
            är beredd att driva en sådan linje fortsättningsvis.
          </note>
          <note>
            Sedan handlar det också om flexibel integration, och då måste
            jag fråga socialdemokraterna och moderaterna varför ni är så njuggt
            inställda till en sådan.
          </note>
          <note>
            När EU-samarbetet förbereds för en omfattande utvidgning är det
            oklokt att avfärda ett samarbete byggt på en varierande grad av
            integration mellan medlemsländerna, alltså en mer flexibel gemenskap.
          </note>
          <note>
            Vi från Centerpartiet bejakar en flexibel integration och ser
            det som en möjlighet att tillåta vissa länder att gå före och
            stärka samarbetet på vissa områden samtidigt som en utvidgning
            inte förhalas.
          </note>
          <note>
            Redan inom dagens EU-samarbete finns särskilda undantag och lösningar
            för enskilda medlemsländer.
          </note>
          <note>
            Således har vårt land t.ex. förbehållit sig rätten att avstå
            från deltagande i den ekonomiska och monetära unionen även om
            vi uppfyller konvergenskraven.
          </note>
          <note>
            Det är viktigt att vi kan avstå från deltagande i den ekonomiska
            och monetära unionens tredje etapp.
          </note>
          <note>
            Centerpartiet ser ingen anledning att Sverige ska ansluta sig
            eller hindra andra stater från att delta i ett sådant samarbete.
          </note>
          <note>
            Herr talman! När vi internt inom unionen kraftsamlat oss och
            tagit oss samman för att jämka ihop oss och kompromissa om nödvändiga
            förändringar för att kunna utvidga unionen får vi inte låta kommissionens
            rapport kasta in grus i maskineriet.
          </note>
          <note>
            Utvidgningen av EU - att förena öst och väst - är en historisk
            uppgift, ett moraliskt imperativ, en politisk nödvändighet och
            en ekonomisk möjlighet. Låt oss alla se till att detta angelägna
            uppdrag som åvilar vår tids politiska ledare fullföljs och inte
            drar ut på tiden. Det är vi skyldiga dagens och morgondagens generationer
            av européer.
          </note>
          <note type="speaker">
            Anf. 95 VIOLA FURUBJELKE (s) replik:
          </note>
          <note>
            Herr talman! Jag vill svara Agne Hansson på den direkta frågan
            som gällde vår inställning till flexibel integration.
          </note>
          <note>
            Syftet med att ingå som medlem i en union är att man ska söka
            styrka i de gemensamma handlingslinjerna och det gemensamma programmet,
            att alla ska vara med. Men det finns inte ett kategoriskt avståndstagande
            från att några går före. Så är det inte på
          </note>
          <note>
            EMU-området där Sverige står utanför det tredje steget och där
            andra har gått före.
          </note>
          <note>
            Men det kan vara problematiskt på vissa områden, inte minst på
            säkerhetspolitikens område där man skulle kunna hamna på olika
            ståndpunkter i en konflikt om några valde att göra en insats medan
            andra står utanför. Det är inte så enkelt att detta gäller alla
            områden på ett och samma sätt.
          </note>
          <note type="speaker">
            Anf. 96 AGNE HANSSON (c) replik:
          </note>
          <note>
            Herr talman! Självfallet finns det möjlighet att resa problem
            på en rad områden. Bäst vore det om man kunde hitta en konstitutionell
            modell som är långsiktigt hållbar även i dessa delar. Men om jag
            uppfattade
          </note>
          <note>
            Viola Furubjelke rätt är man mer benägen att peka på problem
            än att se de möjligheter som det innebär att tillåta en flexibel
            integration.
          </note>
          <note>
            Jag har väldigt svårt att se hur man kan vara vän av en utvidgning
            och värna den nationella integriteten och inte arbeta för en sådan
            lösning.
          </note>
          <note type="speaker">
            Anf. 97 VIOLA FURUBJELKE (s) replik:
          </note>
          <note>
            Herr talman! Det är ju en del av den debatt som handlar om ett
            A- och ett B-lag, något som vi inte vill se förverkligat. Jag
            tycker inte att det ska finnas bättre och sämre EU-medlemmar.
            Alla ska kunna vara med i det som man gemensamt bestämmer om.
            Man ska också kunna invänta en mogenhetsgrad i de länder som har
            vissa svårigheter. Det ska bygga på konsensus.
          </note>
          <note>
            Men som jag sade kan det vara fel att kategoriskt säga nej till
            detta i alla sammanhang. Det kan finnas situationer då det kan
            vara mindre skadligt för unionen, och då får man ta ställning
            till det.
          </note>
          <note>
            Just på försvars- och säkerhetspolitikens område är det några
            som har sagt sig villiga att forma ett försvar gemensamt för unionen.
            Men det skulle kunna vara förkastligt för dem som står utanför
            och farligt för unionens sammanhållning. Dessa styrkor skulle
            då kunna användas på ett sätt som andra inte gillar.
          </note>
          <note>
            Man skulle t.ex. kunna hamna på olika sidor i en konflikt, och
            detta vore inte bra för unionens fortlevnad.
          </note>
          <note type="speaker">
            Anf. 98 AGNE HANSSON (c):
          </note>
          <note>
            Herr talman! Jag kan dela Viola Furubjelkes farhågor på det området.
            Men jag menar att detta är möjligt att lösa genom de konstitutionella
            frågorna, och jag hälsar med tillfredsställelse den nyansering
            i svaret som jag nu får.
          </note>
          <note>
            Detta med A- och B-lag kan vara en berättigad fråga. Men om man
            lyckas att klara ut det gemensamma regelverket på ett vettigt
            sätt, tror jag att den farhågan är överdriven. En riktig hantering
            av frågan om flexibel integration gagnar Europasamarbetet på rätt
            sätt.
          </note>
          <note type="speaker">
            Anf. 99 SÖREN LEKBERG (s) replik:
          </note>
          <note>
            Herr talman! Jag vill bara kommentera frågan om röstviktningen,
            som Agne Hansson tog upp. Den svenska ståndpunkten har ju faktiskt
            fastlagts av riksdagen en gång. Inför Amsterdam behandlades ett
            betänkande där riksdagen slog fast de svenska prioriteringarna,
            och det är ju de som gäller alltjämt. Vi vet också att efter Amsterdam
            var man i princip klar över att det skulle vara en kommissionär
            per land, att de stora länderna skulle släppa ifrån sig en kommissionär
            och att de skulle kompenseras med ett antal fler röster i ministerrådet.
            Från svensk sida har vi i alla sammanhang sagt att det är rimligt
            att så sker, men att införa dubbla majoriteter och sådana saker
            har vi varit mycket tveksamma inför. Vår ståndpunkt kvarstår att
            här ska man i stället försöka kompensera med röster i ministerrådet
            och inte gå in på krångliga metoder.
          </note>
          <note type="speaker">
            Anf. 100 AGNE HANSSON (c) replik:
          </note>
          <note>
            Herr talman! Det är alldeles riktigt, som Sören
          </note>
          <note>
            Lekberg säger, att besluten är fattade. I stora delar är vi väl
            ensamma. Men nu pågår ju den här processen och det kan t.o.m.
            innebära att Sverige som ordförandeland kan få ta tag i detta
            om man inte hinner klara ut det, vilket jag hoppas att man gör.
            Då är det naturligtvis viktigt att fortsätta driva frågorna med
            kraft och åt det håll som gagnar syftena med och andemeningarna
            i de beslut som är fattade.
          </note>
          <note>
            Jag tycker mig notera att regeringen glider något på kraven mellan
            å ena sida att varje land ska ha en kommissionär och å andra sidan
            röstviktningsfrågan.
          </note>
          <note>
            Man fäster större vikt vid att varje land ska ha en kommissionär
            och mindre vikt vid röstviktningen.
          </note>
          <note>
            Det tycker jag är olyckligt, även om jag delar uppfattningen
            att man ska ha en kommissionär för varje land.
          </note>
          <note>
            Men det är naturligtvis viktigt att vi håller oss borta från
            dubbel majoritet. Den uppfattningen delar jag helt.
          </note>
          <note type="speaker">
            Anf. 101 SÖREN LEKBERG (s) replik:
          </note>
          <note>
            Herr talman! Det är naturligtvis så att regeringen måste följa
            det mandat som riksdagen har lagt fast.
          </note>
          <note>
            Sedan vet ju Agne Hansson att vi har möjlighet att diskutera
            de här frågorna i kammaren. Berörda utskott har diskuterat dem.
            I EU-nämnden följer vi ju förhandlingarna nära. Vi har en särskild
            grupp inom
          </note>
          <note>
            EU-nämnden som i detalj följer förhandlingarna och får därigenom
            möjlighet att hela tiden ta del av resultaten.
          </note>
          <note>
            Men i det här skedet ska vi naturligtvis inte gå ut och rucka
            på de svenska ståndpunkterna. Vi ska hålla fast vid det som vi
            sade tidigare, att det ska vara en kommissionär för varje land,
            att de stora länderna ska ha kompensation när det gäller röstviktningen.
            När det gäller det förstärkta samarbetet, som också kallas för
            flexibel integration, ska vi vara försiktiga. Det är ju den svenska
            utgångspunkten.
          </note>
          <note type="speaker">
            Anf. 102 AGNE HANSSON (c) replik:
          </note>
          <note>
            Herr talman! Det är riktigt, och Centerpartiet deltar ju i överläggningarna.
            Vi för dialogen vidare tillsammans med regeringen och de andra
            partierna i en andemening som jag tycker att vi är ense om när
            det gäller att försöka driva dessa frågor på ett sådant sätt att
            man undviker att ta in begreppet om dubbla majoriteter, vilket
            skulle vara det allra sämsta ur vår och alla små länders synpunkt.
            Vi har sagt att det är viktigt att införa en begränsningsregel.
          </note>
          <note>
            Anledningen till att jag tar upp frågan i debatten är att jag
            vill höra synpunkter, men också att allmänheten ska få kännedom
            om hur vi diskuterar eftersom vi oftast gör det i slutna sammanträdesrum.
            Det är viktigt att vi kan ha en bred debatt även om de konstitutionella
            frågorna. Det är mitt syfte.
          </note>
          <note type="speaker">
            Anf. 103 HELENA BARGHOLTZ (fp):
          </note>
          <note>
            Herr talman! EU står inför en rad stora och svåra utmaningar
            de närmaste åren. Jämställdhetsfrågan är en stor utmaning.
          </note>
          <note>
            Generellt sett är kvinnor kraftigt underrepresenterade inom de
            flesta av EU:s organ och institutioner.
          </note>
          <note>
            Detta måste ändras, och här menar jag att Sverige kan komma att
            spela en viktig roll. Även om de politiska områden som sannolikt
            betyder mest för jämställdheten, t.ex. välfärdspolitiken, bör
            ligga kvar på nationell nivå, kan EU på olika sätt bidra till
            en mer progressiv utveckling när det gäller jämställdheten. Det
            kan t.ex. handla om att fortsätta att motverka diskriminering
            i arbetslivet och att föregå med gott exempel i unionsorganens
            egna personal- och utnämningspolitik.
          </note>
          <note>
            Men ett av de mest akuta och svårhanterliga problemen för EU
            just nu menar jag och många med mig, inte minst Holger Gustafsson
            här i talarstolen nyligen, är ju handeln med flickor och kvinnor.
            Vissa väljer att kalla det trafficking, andra kallar det för vit
            slavhandel. Vad vi än väljer att benämna det, kan vi alla enas
            om att det är en omskakande och fullkomligt oacceptabel behandling
            av kvinnor som pågår. Prostitution och handel med kvinnor har
            förekommit under lång tid världen över, men det specifika i dag
            är att handeln kraftigt kommit att öka i Europa.
          </note>
          <note>
            Det finns i dag inga exakta siffror på antalet berörda kvinnor
            och mörkertalet anses vara mycket stort. Vissa uppgifter pekar
            dock på att det är upp till två miljoner kvinnor årligen som utnyttjas
            sexuellt.
          </note>
          <note>
            Vidare tyder andra uppgifter på att kvinnohandeln globalt sett
            beräknas omsätta ca 7 miljarder dollar årligen, vilket motsvarar
            60-70 miljarder svenska kronor. De kvinnor som lyckas fly från
            de vidriga förhållandena fångas ofta in igen. Antingen dödas de
            eller säljs till en annan handlare. Många av dessa flickor är
            under 18 år. Flickorna och kvinnorna lockas ofta in i prostitutionen
            av kriminella organisationer på grundval av falska löften om guld
            och gröna skogar, dvs. löften om seriösa jobb och en bättre framtid.
          </note>
          <note>
            I Europa är det framför allt östeuropeiska och ryska kvinnor
            som skickas till olika länder i Europa för att arbeta som prostituerade.
            En del av kvinnorna har sålts till handlare av sina familjer,
            andra kvinnor har kidnappats av handelssyndikat. Frivilligorganisationerna
            rapporterar också om flera exempel på kvinnor från EU som kidnappas
            och säljs till andra världsdelar.
          </note>
          <note>
            I Europa är handeln med kvinnor klart styrd av professionella
            internationella ligor och utgör en stor del av den organiserade
            brottsligheten. Många av kvinnorna har sålts till bordeller i
            länder i Europeiska unionen, medan andra kvinnor hamnar i sexindustrin
            i andra länder. Flera EU-länder används också som genomfartsländer
            för handeln.
          </note>
          <note>
            Herr talman! Sedan några år tillbaka finns det konventioner som
            förbjuder handel med kvinnor och barn. Men på grund av brottets
            internationella karaktär är det ofta mycket problematiskt att
            upprätthålla bestämmelserna eftersom nationella domstolar ofta
            saknar befogenheter att göra något åt det.
          </note>
          <note>
            Vi i Folkpartiet efterlyser ett mer omfattande polissamarbete,
            framför allt genom Europol. Informationskampanjer som riktar sig
            mot potentiella offer är också betydelsefulla.
          </note>
          <note>
            Vi i Folkpartiet menar att det är mycket angeläget och viktigt
            att Sverige i högre grad agerar kraftfullt mot denna människorättsvidriga
            handel. Sverige har under sitt kommande ordförandeskap i EU nu
            en reell möjlighet att aktivt visa att vi från svenskt håll tar
            den här frågan på största allvar.
          </note>
          <note>
            Jag är väldigt glad över att regeringen kommer att föra upp denna
            viktiga fråga högt på den politiska dagordningen under ordförandeskapet.
            Jag hoppas verkligen att regeringen vid det svenska ordförandeskapets
            slut har lagt fram förslag till en rad åtgärder för att få stopp
            på kvinnohandeln. Det räcker inte med välmenande resolutioner.
            Kommer inga konkreta förslag är vi många som blir mycket besvikna.
          </note>
          <note type="speaker">
            Anf. 104 CHRISTINA AXELSSON (s):
          </note>
          <note>
            Herr talman! Vi är alla konsumenter med eller mot vår vilja.
            Redan för mycket, mycket länge sedan lärde vi oss vilka varor
            vi skulle samla och vad vi skulle göra med dem för att få föda,
            kläder eller bostäder.
          </note>
          <note>
            Ju mer vi har civiliserat oss desto mer har vi engagerat oss
            i att förvärva nya kunskaper om metoder och material. Nuförtiden
            är det få av oss som själva tillverkar det vi behöver. Intresset
            har därför förskjutits mer mot kunskap om de produkter som vi
            köper.
          </note>
          <note>
            I dag har vi tillgång till mycket information. Ändå kan vi inte
            lita ens på det vi äter. Jag tänker då närmast på det som just
            händer i Frankrike med BSE-
          </note>
          <note>
            smittat kött som kan föranleda att människor blir sjuka. Trots
            ökad kunskap blir människor sjuka eller skadas av dåliga produkter
            varje dag.
          </note>
          <note>
            Jag är därför mycket glad att David Byrne, kommissionär för hälsa
            och konsumentskydd, introducerade en kampanj riktad mot ungdomar
            om frågor som gäller just livsmedelssäkerhet när han deltog i
            konsumentmässan Handlings Kraft i Stockholm för ett par veckor
            sedan.
          </note>
          <note>
            Boken Matpraktika, med recept och råd med anknytning till livsmedelssäkerhet,
            kommer att spridas till skolelever, och för allmänheten finns
            en hemsida på Internet med information.
          </note>
          <note>
            Fru talman! Det är av vikt att komma ihåg att konsumentfrågor
            inte endast baseras på lägsta pris.
          </note>
          <note>
            Konsumenterna vill också ha reda på hur varan produceras. Är
            den miljövänligt förpackad? Är den tillverkad av barn? Är den
            tillverkad av arbetare med fackliga fri- och rättigheter?
          </note>
          <note>
            Fru talman! Det finns som sagt många frågor som intresserar konsumenterna.
            Det gäller inte minst miljön.
          </note>
          <note>
            Vägtransporterna ökar explosionsartat i Europa.
          </note>
          <note>
            Samtidigt förlorar järnvägen marknadsandelar. Denna utveckling
            är ohållbar och är inte alls vad upplysta konsumenter väntar sig
            av den nya teknikens Europa.
          </note>
          <note>
            Mycket av det gods som i dag körs på långtradare kors och tvärs
            över hela Europa måste i stället kunna föras över till järnväg.
            Transporternas påverkan på miljön är en av de stora utmaningar
            som EU-länderna har att arbeta med. Konsumenterna kan dra sitt
            strå till stacken genom att skaffa sig kunskap om hur varorna
            transporteras och välja därefter.
          </note>
          <note>
            Krafttag måste alltså tas för att underlätta för godstransporter
            på järnvägen. I praktiken utesluter nationella regler i dag andra
            järnvägsföretag än landets egna genom tekniska och administrativa
            hinder och genom höga banavgifter.
          </note>
          <note>
            EU har i dag en fri marknad med fria vägtransporter, fri flygtrafik
            och fri sjöfart men en nationellt skyddad järnvägstrafik. Många
            medlemsländer slår nogsamt vakt om sina gamla järnvägsbolag i
            stället för att snabba på utvecklingen mot en gemensam och effektiv
            järnvägstrafik så att länderna kan forsla varor på ett hållbart
            sätt genom Europa.
          </note>
          <note>
            Fru talman! Vi har numera också fått helt nya butiker, våra egna
            hem. Genom elektronisk handel med hjälp av dator kan vi numera
            beställa det mesta från julgranar till cd-skivor.
          </note>
          <note>
            För att denna handel ska kännas bekväm och säker måste kunderna
            få tillgång till ordentlig information om varor och leveranser
            men också säkra betalningssätt. Först när vi som konsumenter känner
            att vi på ett säkert sätt kan köpa våra varor och tjänster över
            nätet kommer e-handel att slå igenom.
          </note>
          <note>
            Det öppnar också nya möjligheter att sitta hemma och handla från
            företag i EU, ja faktiskt world wide.
          </note>
          <note>
            Det kan också få konsekvenser i framtiden. I butiker ser vi ofta
            bara priset. Nu kan vi skaffa information om transporter och villkor
            i landet där varorna produceras m.m.
          </note>
          <note>
            Vi kan även välja att handla från producenter i tredje världen
            som inte tidigare haft möjligheter att marknadsföra sig i vårt
            land. Förhoppningsvis leder detta till en mer rättvis handel.
          </note>
          <note>
            Sverige är nog det enda land i världen som genom konsumentmakt
            i form av köpbojkott och gemensam facklig kamp har lyckats tvinga
            ett amerikanskt företag att teckna kollektivavtal. Vi måste komma
            ihåg att missförhållanden inte bara sker bland barnarbetare i
            länder som Indien.
          </note>
          <note>
            Fru talman! Genom den inre marknaden kan vi lyfta upp konsumentfrågorna.
            Vi måste anpassa oss till den nya tiden med e-handel och skapa
            regler som underlättar och ger säkerhet. Vi måste arbeta för att
            ge konsumenterna information om varor så att vi har annat än prislappen
            att ta ställning till när vi ska välja.
          </note>
          <note>
            Vi ska kort och gott utnyttja de möjligheter som ges för att
            stärka oss som aktiva konsumenter och genom vår konsumtion påverka
            miljön också globalt.
          </note>
          <note type="speaker">
            Anf. 105 MARIANNE CARLSTRÖM (s):
          </note>
          <note>
            Fru talman! De konsumentpolitiska frågorna är en viktig del av
            välfärdspolitiken. Det behövs starka och välinformerade konsumenter
            som kan ta till vara sina rättigheter och välja på en alltmer
            internationaliserad marknad. Att skydda konsumenternas hälsa och
            säkerhet är ett av de övergripande målen för den svenska konsumentpolitiken.
          </note>
          <note>
            Det är också ett prioriterat område inom EU, där konsumentpolitiken
            under de närmaste åren kommer att bli ett eget fullvärdigt politiskt
            område. Sverige ligger långt framme när det gäller att tillvarata
            konsumenternas intressen, och det finns i Europa stora förväntningar
            att vi under vårt ordförandeskap ska lyfta fram konsumentfrågorna.
          </note>
          <note>
            Konsumentfrågor handlar om att du och jag ska veta vad vi får
            när vi köper en produkt eller en tjänst.
          </note>
          <note>
            Vi ska kunna välja bort det som vi anser är oetiskt eller har
            producerats på ett farligt sätt. Med konsumentmakt påverkar vi
            marknaden genom medvetna val. Därför måste vi genom lagar och
            förordningar ge konsumenterna möjligheten att välja. Genom varudeklarationer,
            produktsäkerhet, standardiseringar och marknadskontroller har
            vi instrumenten att ge den information konsumenterna har rätt
            till.
          </note>
          <note>
            Kunskap är nyckeln till medvetna val, och den måste alla få tillgång
            till. Kunskaper om konsumentfrågor måste ges tidigt. Det bidrar
            till att barn och ungdomar blir kunniga och kritiska konsumenter,
            och det lägger grunden till en stark konsumentroll i vuxenlivet.
          </note>
          <note>
            Sverige har antagit FN:s barnkonvention. Den innebär bl.a. att
            barn ska växa upp under goda och trygga förhållanden i ett samhälle
            där de tillåts att utvecklas i sin egen takt och utifrån sina
            egna förutsättningar. Samtidigt vet vi att utbudet av bild- och
            ljudmedier har ökat kraftigt under 1990-talet.
          </note>
          <note>
            Barnen har fått tillgång till nya TV- och radiokanaler, och video,
            cd-skivor , data- och TV-spel har fått allt större genomslag.
            Tillsammans med att informationstekniken alltmer blir en del av
            vardagen har detta medfört att barnens totala massmediekonsumtion
            blivit större.
          </note>
          <note>
            Kopplat till konsumentpolitiken innebär det att etiska frågor
            kring marknadsföring riktad till barn och ungdomar och hur de
            ska kunna skyddas från skadligt medieinnehåll är väsentliga att
            lyfta fram. Det handlar framför allt om att skapa en acceptabel
            skyddsnivå för barn i ett medielandskap som kännetecknas av globalisering,
            snabb teknikutveckling och nya system för mediedistribution, och
            där informationen flyter allt friare över nationsgränserna.
          </note>
          <note>
            Inom EU är medvetenheten och enigheten stor om att det nya medielandskapet
            kräver nya metoder för att skydda barnen. Ministerrådet antog
            1998 dels en ny rekommendation om skydd av minderåriga, dels en
            handlingsplan för att främja en säkrare användning av Internet.
            EU har också ett TV-direktiv där medlemsstaterna ska säkerställa
            att TV-sändningar inte innehåller program som kan skada den fysiska,
            mentala eller moraliska utvecklingen hos minderåriga.
          </note>
          <note>
            I dag kan vi se en ny marknad som växer fram där barnen är målgruppen.
            Genom specialinriktade marknadskampanjer skapas olika trender
            där barnen förväntas följa med. Ett exempel är Pokémon, med samlarbilder,
            videofilmer, mjukisdjur m.m., som blivit en stor modefluga tack
            vare medveten marknadsföring. Barn är trendkänsliga, och riskerar
            att bli stora förlorare om vi inte sätter upp lagar och regler
            för marknaden och samtidigt ger barn och ungdomar kunskaper för
            att kunna välja och välja bort.
          </note>
          <note>
            Produkter som kombinerar olika saker, t.ex. leksaker och godis,
            blir allt vanligare. Olycksfall där dessa produkter är orsaken
            har lett till många dödsfall ute i Europa. Dessa produkter måste
            därför granskas mycket noggrant och, i de fall de anses farliga,
            stoppas.
          </note>
          <note>
            Det svenska konsumentskyddet har utvecklats och vuxit fram under
            en lång följd av år. Sveriges skydd är i de allra flesta fall
            bättre och bredare än det minimiskydd som för närvarande finns
            inom gemenskapen. Den svenska målsättningen ska fortsatt vara
            hög, men samtidigt måste vi ta ett ansvar för konsumentfrågorna
            i EU.
          </note>
          <note>
            Kunskap är nyckeln till starka konsumenter. Men den kunskapen
            måste börja tidigt - redan i skolan.
          </note>
          <note>
            Barn och ungdomar är mer utsatta för riktad reklam, och riskerar
            att bli stora förlorare om vi inte gemensamt i EU kan arbeta för
            lagar och regler kring marknadsföring och produktsäkerhet. För
            att lyckas i det förebyggande arbetet behövs registrering av olyckor
            och produkter samt effektiva marknadskontroller.
          </note>
          <note>
            Vi har kommit långt i Sverige, men i en alltmer globaliserad
            marknad räcker våra nationella regler inte till. Vi behöver ett
            effektivare samarbete inom
          </note>
          <note>
            EU. Under ordförandeskapet har vi möjligheter att föra upp frågorna
            på dagordningen och ge konsumenterna större makt. Låt oss ta vara
            på den möjligheten.
          </note>
          <note type="speaker">
            Anf. 106 HELENA BARGHOLTZ (fp) replik:
          </note>
          <note>
            Fru talman! Jag delar naturligtvis Marianne Carlströms oro för
            vad som kommer att hända med våra barn i det framtida medielandskapet.
            Men jag är kanske mer pessimistisk om möjligheterna att rå på
            avarterna genom lagar och regler. Jag ser ju vilka enorma möjligheter
            som finns att på olika sätt kringgå det hela.
          </note>
          <note>
            Jag vill fråga Marianne Carlström om hon anser att det verkligen
            är lagar och regler som är det viktigaste sättet att styra detta.
            Är det inte bättre att arbeta med upplysning, information och
            inte minst samtal med barnen? Vi ska komma ihåg att dagens barn
            och unga har en helt annan inställning till många av de frågor
            som vi förfasar oss över som vuxna. Det kanske inte alltid är
            våra normer som är de riktiga. Är det inte bättre att försöka
            få till stånd en diskussion och ett samtal kring de här frågorna
            än att så väldigt strikt med lagar försöka reglera sådant som
            vi antagligen inte kan efterleva?
          </note>
          <note type="speaker">
            Anf. 107 MARIANNE CARLSTRÖM (s) replik:
          </note>
          <note>
            Fru talman! Jag tror inte att det ena behöver utesluta det andra.
            I vissa fall är det lagar och regler som gäller, men många gånger
            är det också viktigt att man tillsammans i dagisgrupper, i skolor
            och på föräldramöten tar upp sådana här saker. Föräldrarna kan
            då diskutera detta tillsammans, sätta upp gemensamma regler och
            komma överens om vad man kan göra.
          </note>
          <note type="speaker">
            Anf. 108 HELENA BARGHOLTZ (fp) replik:
          </note>
          <note>
            Fru talman! Jag vill gärna höra med Marianne
          </note>
          <note>
            Carlström vad det är för konkreta lagar och regler som vi borde
            arbeta för här i Sverige nu i samband med ordförandeskapet för
            att få till stånd en gemensam europeisk lagstiftning när det gäller
            att skydda barn från olämpliga program i TV t.ex.
          </note>
          <note type="speaker">
            Anf. 109 MARIANNE CARLSTRÖM (s) replik:
          </note>
          <note>
            Fru talman! Jag tror inte att jag kan stå här i talarstolen och
            säga exakt vilka program det är som barn inte ska få lova att
            titta på, eller vilken reklam som man inte ska få lova att visa.
            Jag vet att det finns reklam som är direkt olämplig att visa för
            barn, men jag överlämnar till dem som tittar mer på barnprogram
            än vad jag gör att besluta om detta. Jag vet alltså att det finns
            sådant som är direkt olämpligt, och det ska man nog förbjuda.
          </note>
          <note type="speaker">
            Anf. 110 MARTIN NILSSON (s):
          </note>
          <note>
            Fru talman! Den här debatten har belyst ett antal av de problem
            som finns i en globaliserad värld. Det har handlat om arbetslöshet,
            jämställdhet, krishantering och flyktingpolitik. Jag håller med
            om den problembeskrivningen. De problemen finns ofta, och ofta
            är de relaterade till att vi lever i en mer globaliserad värld.
          </note>
          <note>
            Ofta har de här problemen följts av invändningen:
          </note>
          <note>
            Vi ska inte göra något på det här området, för detta är en nationell
            frågeställning och ett nationellt ansvarsområde.
          </note>
          <note>
            Det har sagts att EU borde syssla med färre, men viktigare områden.
            Det har sagts att man vill ha en smalare och effektivare union.
            Det har sagts att man vill ha en kompetenskatalog.
          </note>
          <note>
            Jag tror i mångt och mycket att gränsdragningarna är konstgjorda.
            Jag tror att den arbetslöse i Sverige eller i andra EU-länder
            tycker att det viktiga är att han eller hon får de åtgärder som
            kan föra tillbaka till en arbetsmarknad - sedan kan den åtgärden
            ha sitt ursprung i beslut i kommunen, i riksdagen, i EU eller
            kanske i det civila samhället.
          </note>
          <note>
            Min utgångspunkt är att åtgärder mot samhälleliga problem bör
            beslutas om och sättas in där de är effektivast. Jag tror att
            man måste ha klart för sig att i en alltmer globaliserad värld
            så sker det allt oftare utanför nationalstaten. Det sker allt
            oftare på en internationell nivå.
          </note>
          <note>
            Det sysselsättningssamarbete som Sverige har tagit initiativ
            till är ett gott exempel på detta. Det har förändrat, och det
            förändrar, verkligheten. Det synliggör och det driver på medlemsstaterna
            att höja ambitionerna när det gäller arbetslöshetsbekämpningen.
            Och det behövs, därför att i en global värld med ett globalt rörligt
            kapital finns det en stor risk att kapital kommer att förflytta
            sig dit där man kortsiktigt får lägst kostnadsnivå. Därför är
            det också viktigt att det faktiskt fattas gemensamma beslut och
            antas gemensamma riktlinjer på ett antal av de här välfärdsområdena.
          </note>
          <note>
            Vi förde i riksdagens EU-nämnd för inte så länge sedan en diskussion
            om kompetensutveckling som en del av sysselsättningspakten. Somliga
            av riksdagens partier hävdade att det är ett nationellt ansvar.
            Ja, det är det i många frågor. Men det finns också problem med
            att säga att det bara är ett nationellt ansvar.
          </note>
          <note>
            Det är väldigt populärt och lätt att säga att just miljöfrågorna
            är ett överstatligt problem eftersom de rör sig över gränserna.
            Produktionen flyttar dit där kostnaderna är lägst, och vi får
            del av problemen via utsläpp i luften. Ja - men så är det även
            med sociala problem. Produktionen flyttar ifrån ställen där man
            ställer stora krav när det gäller välfärdspolitik och socialpolitik.
            Även konsekvenserna av de sociala problemen, som fattigdom och
            arbetslöshet, sprider sig över gränserna.
          </note>
          <note>
            Det finns färre och färre renodlat nationella frågor. Fler och
            fler frågor berörs av det internationella samarbetet. Fler och
            fler frågor där man vill se en effektiv politik bör också kunna
            fattas beslut om på internationell nivå. Därför är det sysselsättningssamarbete
            som vi driver, och ska fortsätta att driva under ordförandeperioden,
            en viktig del. Det är bra med kvantitativa och kvalitativa gemensamma
            mål.
          </note>
          <note>
            Det skapar förutsättningar för en effektiv politik och högre
            ambitioner i politiken. Men det ger också förutsättningar för
            mer sund och mer lika konkurrens mellan länderna. Det är klart
            att det i vissa fall hade varit bättre om man hade kunna fylla
            detta med mer av överstatlighet och fått starkare och tydligare
            beslut inom området. Det hade kunnat öka handlingskraften och
            åstadkomma en mer öppen process.
          </note>
          <note>
            Men just hanteringen av sysselsättningspakten och frågorna om
            kompetensutvecklingen här i riksdagen visar ju hur besvärligt
            det är. Det finns en höger som inte riktigt engagerar sig och
            bryr sig om sysselsättningsfrågorna. Det finns en vänster och
            ett miljöparti som i normalfallet kanske bryr sig, men som i det
            här fallet, av principiella skäl, säger nej till allt som handlar
            om EU-samarbete.
          </note>
          <note>
            Jag tror att det är viktigt att försöka höja ambitionerna och
            försöka få in många av de här sociala och välfärdspolitiska frågorna
            inom EU-samarbetet. Det handlar om att fatta de beslut som medborgarna
            ställer krav på. Det handlar om en effektiv politik och en politik
            som fungerar när det gäller sociala och välfärdspolitiska mål.
            Där är sysselsättningsunionen ett bra första steg. Det behövs
            fler sådana områden. Det behövs mer av internationellt fattade
            beslut för att kunna stärka och trygga välfärdsstaten.
          </note>
          <note type="speaker">
            Anf. 111 MARGIT GENNSER (m) replik:
          </note>
          <note>
            Fru talman! Jag vill alltid vara konkret. Här talade
          </note>
          <note>
            Martin Nilsson om behovet av att integrera sociala frågor. Jag
            antar att han även menade vissa socialförsäkringsfrågor.
          </note>
          <note>
            Jag såg i en tidning häromdagen att någon EU-
          </note>
          <note>
            instans hade tittat på pensionssystemen. Man konstaterade att
            de var mycket dåliga i alla de större länderna utom Storbritannien.
            Det är faktiskt så att Storbritannien, Nederländerna och nu också
            Sverige har bra pensionssystem. Man hade på förslag att man nog
            borde integrera detta. Då skulle jag vilja fråga Martin
          </note>
          <note>
            Nilsson om det är riktigt lyckat. Är det inte bättre att vi säger
            till dem att lära av våra erfarenheter så de kan rätta till sina
            system? Är det verkligen så att vi ska integreras med det italienska
            systemet där kvinnor går i pension vid 54 års ålder?
          </note>
          <note type="speaker">
            Anf. 112 MARTIN NILSSON (s) replik:
          </note>
          <note>
            Fru talman! Nej, så är det självfallet inte. En integration behöver
            inte innebära konformism eller likhet i alla avseenden. Men det
            innebär att man fattar gemensamma beslut.
          </note>
          <note>
            Jag tror exempelvis att det är ett problem att man har väldigt
            olika strukturer på en gemensam arbetsmarknad när det gäller kompetensutveckling,
            möjlighet för kvinnor att delta i förvärvsarbete och barnomsorg.
            Det finns ett antal områden där det är uppenbart att man skulle
            ha behövt fler gemensamma beslut för att få en fungerande gemensam
            arbetsmarknad. I dag har man tagit sig an den ena sidan, men långt
            ifrån den andra.
          </note>
          <note>
            När det gäller det italienska pensionssystemet får
          </note>
          <note>
            Margit Gennser ursäkta. Mina kunskaper är alltför begränsade
            för att jag ska kunna uttala mig riktigt om det.
          </note>
          <note type="speaker">
            Anf. 113 MARGIT GENNSER (m) replik:
          </note>
          <note>
            Fru talman! Med detta vill jag visa att man ska precisera vad
            man talar om. Jag tror att det är väldigt svårt att tala om kompetensutveckling,
            sysselsättningspolitik, arbetslöshetsförsäkringar, pensionssystem
            och sjukförsäkringssystem på en gång. Problemen är väldigt olika.
            Tyvärr måste man också dra in skattesystemen i det.
          </note>
          <note>
            Därför ville jag höra om det fanns mer substans i det, men det
            gjorde det tydligen inte.
          </note>
          <note type="speaker">
            Anf. 114 MARTIN NILSSON (s) replik:
          </note>
          <note>
            Fru talman! Det var ju substans i den bemärkelsen att jag tycker,
            till skillnad från Margit Gennsers parti, att EU borde försöka
            sätta upp målsättningar när det gäller kompetensutveckling. Alla
            säger att kompetensutveckling är viktigt, men varför kommer det
            inte i tillräckligt stor utsträckning? Jo, därför att vi har strukturer
            som gör att det är väldigt svårt för ett rörligt kapital att göra
            de investeringar i kompetensutveckling som behövs. Då borde olika
            länder kunna fatta gemensamma beslut. Det vill EU:s medlemsstater
            till största delen göra. Moderaterna i denna kammare var motståndare
            men ändrade sig när de fick en något mer modifierad version. Jag
            tycker att det är ett problem att man inte vill gå tillräckligt
            långt i den riktningen och försöka ta fram gemensamma riktlinjer.
            Det hade varit bra på det området, precis som det har varit bra
            på sysselsättningsområdet. Där har det visat sig ge effekt. Det
            har visat sig ge resultat. Det är bra.
          </note>
          <note type="speaker">
            Anf. 115 BENGT-OLA RYTTAR (s) replik:
          </note>
          <note>
            Fru talman! Jag uppskattar Martin Nilssons ambitioner på arbetsmarknadsområdet.
            Man jag har en liten fundering. Har Martin Nilsson tänkt på vad
            det kan innebära för svensk arbetsrätt och för svensk kollektivavtalsrätt
            när vi plockar in fler grejer under
          </note>
          <note>
            EU-paraplyet? Då kommer ju frågorna också under
          </note>
          <note>
            EG-domstolen. I den domstolen finns det inte någon riktigt stor
            förståelse för vår svenska arbetsmarknadsmodell där kollektivavtalet
            är norm.
          </note>
          <note type="speaker">
            Anf. 116 MARTIN NILSSON (s) replik:
          </note>
          <note>
            Fru talman! Det Bengt-Ola Ryttar tar upp är självfallet en aspekt
            som bör beaktas i det arbete som pågår. Jag kan bara huvudsakligen
            referera till det som faktiskt har varit, det man faktiskt har
            fattat beslut om och det som Sverige faktiskt redan har påverkats
            av. Jag tror att den allmänna uppfattningen är att arbetsrätten
            i Sverige i många avseenden har skärpts beroende på EU-beslut.
            Det gäller bl.a. övergångsbestämmelser och inom ett antal olika
            områden.
          </note>
          <note>
            Jag kan också se att i de beslut som hittills har fattats har
            man haft en djup förståelse för att det finns olika traditioner.
            I vissa länder har man mer lagtraditioner och i andra länder har
            man mer kollektivavtalstraditioner. Det är självfallet en viktig
            aspekt att fundera över, så att man i sådana beslut kan försöka
            se till att olika länders tradition beaktas. Det innebär inte
            att man ska ha en lägre ambition. Jag tycker att man hittills
            har lyckats ganska bra med att kombinera de nationella traditionerna
            med höjda gemensamma målsättningar inom välfärdspolitiken. Det
            tycker jag är bra.
          </note>
          <note type="speaker">
            Anf. 117 BIRGITTA AHLQVIST (s):
          </note>
          <note>
            Fru talman! Kvinnor utgör i dag 51 % av jordens befolkning. Det
            är ett faktum som många alltför sällan tycks vara medvetna om.
            Kvinnor är dessutom starkt underrepresenterade i beslutsfattandet
            i många länder. I många länder innebär samhällets normer svåra
            problem och konsekvenser för kvinnor. Kvinnohandel är ett sådant
            svårt problem.
          </note>
          <note>
            Handeln med kvinnor fortsätter att öka inom EU.
          </note>
          <note>
            Kvinnor smugglas in, oftast från Öst- och Centraleuropa men också
            från tredje världen. Enligt FN
          </note>
          <note>
            smugglas en halv miljon kvinnor in i Europa varje år.
          </note>
          <note>
            Väl inne i Europa tvingas de, ofta under slavliknande förhållanden,
            till prostitution på bordeller och på gatan. De är offer för våld,
            hot, misshandel, inlåsning och utpressning. Dessa aktiviteter
            pågår i större eller mindre grad i samtliga EU:s medlemsländer.
            Det är grova brott som begås mot dessa kvinnors mänskliga rättigheter.
          </note>
          <note>
            Kvinnorna är ofta oförmögna att göra sina röster hörda på grund
            av att de uppehåller sig illegalt i landet i fråga. Deras illegala
            vistelse och avsaknaden av pengar och identitetshandlingar omintetgör
            varje hopp om att deras situation ska förbättras.
          </note>
          <note>
            Fru talman! Redan 1996 antog EU-kommissionen på initiativ av
            Anita Gradin en uppsättning förslag på hur problemet ska angripas.
            Förebyggande insatser, forskning, polisinsatser och stöd till
            offren var några av dessa förslag. Dessutom pekade EU-
          </note>
          <note>
            kommissionen på att det också är viktigt att involvera frivilligorganisationerna
            i detta arbete eftersom dessa ofta har lättare att komma i kontakt
            med och bygga upp ett förtroende hos offren än vad myndigheter
            har.
          </note>
          <note>
            Sedan dess har medvetenheten ökat, och vi har också fått i gång
            ett internationellt samarbete som involverar både FN och EU. Eftersom
            mycket tyder på att denna brottslighet utvecklas inom internationella
            nätverk är det viktigt att dessa problem beaktas och angrips av
            både FN och EU. Att bekämpa de skickligt organiserade nätverken
            som inte bara arbetar med kvinnohandel utan även med alla andra
            sorters brottslighet bör få högsta prioritet i EU.
          </note>
          <note>
            År 1999 antog Europaparlamentet en resolution om vidare åtgärder
            i kampen mot kvinnohandel. Där uppmanas bl.a. medlemsländerna
            och de blivande medlemsländerna, kandidatländerna, att i sin lagstiftning
            definiera kvinnohandel och därmed förknippade slaveriliknande
            villkor som ett brott och se till att befintliga lagar efterlevs,
            dessutom att inrätta eller stärka särskilda polisenheter som bekämpar
            kvinnosmuggling. Straffet för narkotikasmuggling är t.ex.
          </note>
          <note>
            hårdare än för kvinnohandel. I dag är brottet för kvinnosmuggling
            1-2 år och för narkotikasmuggling 10-
          </note>
          <note>
            15 år.
          </note>
          <note>
            Trots stora ansträngningar av EU kvarstår problemen. EU har dock
            som jag tidigare nämnde skapat en medvetenhet. Men mycket återstår
            att göra, bl.a.
          </note>
          <note>
            att se till att det finns en fungerande lagstiftning på området
            och efterlysnings- och åtalsmetoder som följer denna. För att
            bedöma läget och sedan få förändring i de olika medlemsstaterna
            och i kandidatländerna måste EU undersöka vilken lagstiftning
            som är tillämplig i dag, vilka åtgärder och initiativ som vidtagits
            samt vilket stöd som offren erbjuds. Det är också viktigt att
            kandidatländerna, varifrån många kvinnor kommer, skapar sysselsättningsmöjligheter,
            jobb, till dessa kvinnor. Detta arbete måste utgöra ett centralt
            inslag i EU:s och kandidatländernas insatser inför utvidgningsförhandlingarna.
            Och där har Sverige, som nu blir ordförandeland, ett stort ansvar.
          </note>
          <note type="speaker">
            Anf. 118 HOLGER GUSTAFSSON (kd) replik:
          </note>
          <note>
            Fru talman! Jag är glad att Birgitta Ahlqvist tar upp samma ärende
            som jag gjorde för en liten tid sedan här i kammaren. Det är i
            stort sett identiskt.
          </note>
          <note>
            Nu vill jag ställa en fråga. Om knappt två månader är det här
            vår regerings ansvar. Vad kommer regeringen att göra? Jag skulle
            ha riktat den frågan till utrikesministern, men hon är tyvärr
            inte i kammaren.
          </note>
          <note>
            Därför riktar jag i stället frågan till Birgitta Ahlqvist.
          </note>
          <note>
            Vad kommer man att göra som ordförandeland? Det räcker ju inte
            att tala om detta, utan det handlar om mycket handgripliga åtgärder
            på fältet för att rädda dessa människor om vi ska kunna försvara
            mänskliga rättigheter.
          </note>
          <note type="speaker">
            Anf. 119 BIRGITTA AHLQVIST (s) replik:
          </note>
          <note>
            Fru talman! Tyvärr var jag inte i kammaren just när Holger Gustafsson
            höll sitt anförande. Men när det gäller vårt ordförandeskap nästa
            halvår har vi från svensk sida sagt att jämställdhetsfrågorna
            och kvinnofrågorna är prioriterade frågor. Det här är en kvinnofråga,
            och den ska vara prioriterad i de förhandlingar vi har med kandidatländerna
            när det gäller att skapa sysselsättning, att ge de här unga kvinnorna
            ett arbete på hemmaplan, men också när det gäller att skapa en
            lagstiftning inom unionen som gör att de som tjänar pengar på
            denna handel åker fast.
          </note>
          <note type="speaker">
            Anf. 120 HOLGER GUSTAFSSON (kd) replik:
          </note>
          <note>
            Fru talman! Jag tackar för svaret. Jag tycker att det är intressant.
            Eftersom Birgitta Ahlqvist inte var här i kammaren när jag höll
            mitt anförande kan jag säga att vi nästan kan lägga kalkerpapper
            över våra anföranden. Det är precis samma ärende, men jag tog
            upp det med lite andra ord.
          </note>
          <note>
            Jag har haft uppe detta vid två tillfällen vid samtal med utrikesministern
            för att få det som ett prioriterat ärende under ordförandeperioden.
            Men det finns inte med. Jämställdhetsfrågor finns med i en andra
            etapp, så att säga. Jag menar att man inte kan tala om jämställdhet
            med trovärdighet om vi inte gör något åt de här frågorna. Delar
            Birgitta Ahlqvist den uppfattningen?
          </note>
          <note type="speaker">
            Anf. 121 BIRGITTA AHLQVIST (s) replik:
          </note>
          <note>
            Fru talman! Absolut!
          </note>
          <note type="speaker">
            Anf. 122 MARGIT GENNSER (m):
          </note>
          <note>
            Fru talman! Willy Söderdahl talade för en dryg timme sedan om
            beslutsfattandet inom EU och sade att det var långt från människorna.
          </note>
          <note>
            Även vi här i riksdagen fattar beslut. Även vi kan vara långt
            borta från många människor. Men vi kan i alla fall anstränga oss
            att fatta så vettiga beslut som möjligt.
          </note>
          <note>
            Vi ska komma ihåg att de beslut vi fattar påverkar många människors
            liv. De påverkar materiella värden, men det finns också beslut
            som egentligen inte har materiella värden men som ändå har oändligt
            stor betydelse. Det är bl.a. frågan gällande EU och EMU.
          </note>
          <note>
            Hur gör man då det allra bästa vägvalet? Det vet ingen av oss.
            Men det finns en väg för att undvika de verkligt stora misstagen.
            Det är att inte säga ja till beslut som är oåterkalleliga, som
            inte kan ändras om vi har fattat beslutet.
          </note>
          <note>
            Ett EMU-beslut är nästintill omöjligt att backa från. Därför
            ska vi säga nej. Nej är till skillnad från ja ofarligt. Ett nej
            kan alltid bli ett ja, ett ja till att överge sina pengar, sin
            penningpolitiska suveränitet, sin riksbank och en egen finanspolitik.
            Det leder till förlorad självständighet. Det är ett ja till överstatlighet,
            och det är detsamma som att säga ja till en gemensam straffrätt.
            EMU innebär egentligen att vi avskaffar riksdagens kanske viktigaste
            uppgift. Vi avskaffar riksdagen till gagnet men inte till namnet.
          </note>
          <note>
            När danskarna folkomröstade om EMU i september förstod vanligt
            folk vad frågan rörde sig om, och de sade nej. Etablissemanget
            förstod det inte. Det är ett allvarligt hot mot demokratisk legitimitet.
            Överstatligheten som EMU leder till erkänns i dag. Det gjorde
            den inte i går. Denna fråga har också en praktisk och materiell
            sida.
          </note>
          <note>
            Euron introducerades till för hög kurs. Eurons värde har sjunkit
            kraftigt. Riskerna var kända, men beslutsfattarna brydde sig inte
            om det. Handeln utanför Euroland svarar bara för 10 %, så man
            sade: Det gör ingenting hur vi sätter kursen.
          </note>
          <note>
            Paul Volcker, tidigare Fedchef, varnade tidigt i en hearing i
            det engelska överhuset. Han sade att det är en illusion att tro
            att en stor valuta inte behöver vara stabil. De ansvariga har
            nu försökt skylla på USA, dess högre tillväxt, dess bättre aktiemarknad.
            Euron har blött. Orsaken är bl.a. att tyska företag har köpt amerikanska
            eftersom de är mer lönsamma än de tyska.
          </note>
          <note>
            Om eurons depreciering inte begränsas kommer till slut relationerna
            mellan EU och USA att bli frostiga. Den nye amerikanske presidenten
            - vem det nu blir - möts av en blödande euro. Det blir inte särskilt
            angenämt. Euron blir konfliktskapande i utrikesrelationer och
            inom euroland. Ekonomiska spänningar har redan vuxit fram mellan
            Irland, Spanien, Nederländerna och Finland - som har överhettade
            ekonomier - och Tyskland och Italien som har låg tillväxt.
          </note>
          <note>
            Men de är alla bundna till samma politik. En storlek ska passa
            alla.
          </note>
          <note>
            Spänningar leder till konflikter. Konflikter kan naturligtvis
            i förlängningen skapa djupa motsättningar.
          </note>
          <note>
            Varför vill då kommissionärer som Wallström,
          </note>
          <note>
            Patten, Kinnock och, den störste av alla, Prodi skapa en eurostat.
            Det finns olika skäl, men man kan inte bortse från makt, status
            och pengar.
          </note>
          <note>
            Målet i en stat är klart för kommissionen och EU-
          </note>
          <note>
            parlamentet. Det uppnås steg för steg, men vägen kamouflerar
            man ofta. I EU-parlamentet arbetas det för en EU-straffrätt och
            en europeisk åklagarmyndighet. Ett första steg är Eurojust som
            ska bekämpa narkotikahandel, terrorism, pengatvätt och bedrägerier.
          </note>
          <note>
            Jag har tänkt på det förut, och efter att ha hört debatten, förstår
            jag att det är målkonflikter. Men det är viktigare att upprätthålla
            nationalstraffrätt och ha samarbete så att man kan komma åt de
            otäcka effekter vi kan få när förhållandena är olika i olika länder.
          </note>
          <note>
            Man kan fråga sig om regeringen vill att vi ska bli överstatliga.
            Det tror jag inte alls att man vill. Den relevanta frågan är:
            Är regeringen beredd att säga nej till alla de många små eller
            större beslut som leder till överstatlighet? Är regeringen t.o.m.
            beredd att använda sitt veto? Är man beredd att i Nice använda
            sitt veto för att vi ska få behålla vetot och enhälliga beslut?
          </note>
          <note>
            Jag tror att man ska lyssna på oss svenskar för vi vill behålla
            vår suveränitet. Jag vill därför fråga: Är regeringen beredd att
            med veto försvara vår självständighet och vår suveränitet?
          </note>
          <note type="speaker">
            Anf. 123 BENGT-OLA RYTTAR (s):
          </note>
          <note>
            Fru talman! I början av den här debatten sade
          </note>
          <note>
            Lennart Daléus att vi måste söka unionens rötter för att kunna
            förstå den. Det tror jag är alldeles rätt. Det måste man göra.
          </note>
          <note>
            Då ska man gå tillbaka och se på vilka överväganden som låg bakom
            Schumandeklarationen. Det var Jean Monet som gjorde utkastet till
            Schumandeklarationen som sedan ledde till Kol- och stålunionen.
            Jean Monet hade arbetat med att samordna transporterna under andra
            världskriget mellan de krigförande länderna. Han visste att det
            inte var lätt att få en mellanstatlig samordning.
          </note>
          <note>
            Han ansåg att Europa befann sig i kris. Det gjorde naturligtvis
            Europa direkt efter andra världskriget.
          </note>
          <note>
            Hans erfarenhet sade honom att för att Kol- och stålunionen och
            dess förlängning skulle fungera måste den bygga på odemokratisk
            överstatlighet. Man måste bygga ett system som i sig självt gick
            framåt i den riktning som man en gång angav. Man måste ha ett
            system som såg till att konstruktionen inte föll på grund av ett
            beslut som någon av statscheferna fattade en måndagsmorgon när
            han var på dåligt humör.
          </note>
          <note>
            Den här konstruktionen och tanken lever kvar i
          </note>
          <note>
            EU-konstruktionen än i dag. Kommissionen är faktiskt grundbulten
            i denna odemokratiska överstat. Det ska vi beakta när vi diskuterar
            EU-systemet och demokratiseringen.
          </note>
          <note>
            Alf Svensson sade att vi var tvungna att finna vägar för internationell
            samverkan, och att om inte EU
          </note>
          <note>
            funnits hade vi varit tvungna att uppfinna det.
          </note>
          <note>
            Som jag ser det fann vi inte EU efter debatt och analys av vilken
            form av internationellt samarbete vi behövde. Vi flydde in i EU
            när vi inte trodde på vår egen förmåga att lösa de problem vi
            hade vid den tidpunkten. Vi hade mycket stora allvarliga problem,
            och vi trodde inte att vi kunde lösa dem själva. Därför flydde
            vi in i EU-medlemskapet.
          </note>
          <note>
            Det är naturligtvis fel sätt att närma sig och gå in i ett unionssamarbete.
            Det är kanske den ursprungliga orsaken till EU-systemets dåliga
            legitimitet här i landet. Det är ingen tvekan om att EU är en
            demokratiförlust.
          </note>
          <note>
            De som har läst Demokratiutredningen har sett att utredningen
            sätter 14 stora frågetecken för demokratin i EU-systemet. Det
            gör man trots att man inte över huvud taget tar upp EMU och ECB.
            De två förkortningarna förekommer över huvud taget inte i Demokratiutredningens
            betänkande.
          </note>
          <note>
            Bo Lundgren försvarade EMU-medlemskapet och vill driva på EMU-medlemskapet
            med samma frejdiga mod som han och vi övriga visade när vi satt
            i riksdagen och bedrev EMU-politik i början av 1990-
          </note>
          <note>
            talet. När vi knöt kronan till ecun i maj 1991 gjorde vi inget
            annat än utövade EMU-politik. Det gick till fullständigt kaos.
            Ur detta kaos försökte vi resa oss genom att gå med i EU.
          </note>
          <note>
            En beklaglig följd av detta var att på resan in i EU
          </note>
          <note>
            bytte den svenska samhällseliten definition av demokratibegreppet.
            Det gick inte att hålla fast vid det klassiska demokratibegreppet
            som hade varit en stor gemensam nämnare i svensk politik i ganska
            många år.
          </note>
          <note>
            Det gjorde man utan att redovisa, utan debatt och utan analys.
          </note>
          <note>
            Jag har full förståelse för alla dem som framhåller att EU är
            ett fredsprojekt. Men jag tror att det bara finns en sak som är
            den verkliga garanten för fred.
          </note>
          <note>
            Det är demokrati och ingenting annat. Tack!
          </note>
          <note type="speaker">
            Anf. 124 HILLEVI LARSSON (s):
          </note>
          <note>
            Fru talman! Ordförandeskapet i EU är ett lysande tillfälle att
            ta upp frågan om barnarbete.
          </note>
          <note>
            EU:s möjligheter att bekämpa barnarbete i världen ligger framför
            allt på två nivåer. Den första handlar om att driva på inom FN,
            självklart i samarbete med de länder där detta förekommer. Målet
            är naturligtvis att begränsa omfattningen och skadeverkningen
            av barnarbete.
          </note>
          <note>
            Den andra vägen handlar om att utnyttja EU:s marknad för att
            driva på de länder som tillämpar barnarbete. EU:s marknad är av
            sådan omfattning att man faktiskt kan påverka berörda handelspartner
            i den här frågan. Självfallet även här gärna i samarbete med FN.
            Jag tror att det går snabbare med EU. Inom
          </note>
          <note>
            FN kommer det ju att röra sig om frivillighet medan
          </note>
          <note>
            EU kan ställa bindande krav.
          </note>
          <note>
            I det här sammanhanget får vi inte glömma bort att många av barnen
            är beroende av de inkomster som deras arbete ger. Det är inte
            heller ovanligt att barnen har ett familjeförsörjningsansvar där
            barnens inkomster ska försörja en hel familj. Det är viktigt att
            barnen inte försätts i en ännu svårare situation än den som de
            redan befinner sig i. Det är nämligen risk för att samtidigt som
            man minskar barnarbetet ökar man antalet gatubarn.
          </note>
          <note>
            Ett mycket tragiskt exempel på detta var McDonalds Happy Meal.
            Man lät asiatiska barn tillverka leksaker till Happy Meal, och
            när uppgifter om detta trängde fram till offentligheten avskedades
            alla dessa barn, som i stället hamnade på gatan.
          </note>
          <note>
            Detta måste motverkas. Det handlar i första hand om att begränsa
            den tid under dygnet och veckan som barnen ska behöva arbeta och
            att se till att arbetet förenas med skolgång och möjligheter att
            träffa familjen. Man ska självklart också se till att de skadligaste
            formerna av barnarbete helt försvinner.
          </note>
          <note>
            Vi måste alltså gå försiktigt fram för att inte förvärra situationen
            för de utsatta barnen. Men det finns en form av barnarbete som
            vi inte ska gå försiktigt fram med. Det handlar om de fall när
            det inte är fråga om att barn tillverkar varor för försäljning
            utan där barnen själva har förvandlats till varor. Jag talar då
            om sexturismen. En del européer, framför allt män, åker till fattiga
            länder och utnyttjar barn där. Det förekommer även att barn importeras
            som sexslavar till europeiska bordeller.
          </note>
          <note>
            Självfallet ska vi gå hårt fram i dessa sammanhang. Sverige har
            redan tagit upp denna fråga på EU:s dagordning, men det får inte
            stanna vid fina deklarationer, utan det måste ställas konkreta
            krav. Ett viktigt krav är att man försöker se till att den här
            typen av brottslighet jämställs med knarkbrottslighet. Det är
            i dag så att vinsterna inom den här branschen kan jämställas med
            vinsterna inom knarkbrottsligheten, men straffen är inte jämförbara.
            Risken för att åka fast är bara en bråkdel så stor för dem som
            jobbar inom sexbranschen jämfört med vad som gäller för dem som
            jobbar inom knarkbranschen. Straffskalan täcker dessutom bara
            en bråkdel av motsvarigheten för knarkbrotten.
          </note>
          <note>
            Jag tror att en viktig väg att bekämpa de skändligheter som förekommer
            är att föra upp strängare straff på dagordningen. Jag tror inte
            på någon gemensam åklagarmyndighet. Då kommer vi verkligen in
            i ett överstatligt system. Vi måste gå fram i takt med att processen
            mognar fram och i takt med vad medborgarna är redo att acceptera.
            Däremot tror jag att man kan rekommendera att ljuset sätts på
            att fånga in dem som håller på med det här och även att vi ser
            till att de får straff som kan jämföras med straffen för knarklangare
            osv.
          </note>
          <note>
            Överläggningen var härmed avslutad.
          </note>
          <note>
            3 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            2000/01:40 Penningförfalskning m.m.
          </note>
          <note>
            Motioner med anledning av prop. 2000/01:34 Talerätt för vissa
            utländska konsumentmyndigheter och konsumentorganisationer
          </note>
          <note>
            2000/01:L1 av Stig Rindborg m.fl. (m)
          </note>
          <note>
            2000/01:L2 av Ana Maria Narti m.fl. (fp)
          </note>
          <note>
            med anledning av skr. 2000/01:2 Att förebygga väpnade konflikter
          </note>
          <note>
            2000/01:U4 av Lars Ohly m.fl. (v)
          </note>
          <note>
            2000/01:U5 av Göran Lennmarker m.fl. (m)
          </note>
          <note>
            med anledning av förs. 2000/01:RB3 Fullmäktiges i
          </note>
          <note>
            Riksbanken förslag om ändring i lagen
          </note>
          <note>
            (1988:1385) om Sveriges riksbank
          </note>
          <note>
            2000/01:Fi1 av Marie Granlund (s)
          </note>
          <note>
            2000/01:Fi2 av Karin Pilsäter m.fl. (fp)
          </note>
          <note>
            2000/01:Fi3 av Lena Ek m.fl. (c)
          </note>
          <note>
            2000/01:Fi4 av Gunnar Hökmark m.fl. (m)
          </note>
          <note>
            4 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 9 november
          </note>
          <note>
            2000/01:98 av Ola Karlsson (m) till kulturminister
          </note>
          <note>
            Marita Ulvskog
          </note>
          <note>
            Taltidningstjänster via Internet
          </note>
          <note>
            2000/01:99 av Marietta de Pourbaix-Lundin (m) till näringsminister
            Björn Rosengren
          </note>
          <note>
            Väg 73
          </note>
          <note>
            2000/01:100 av Kenneth Lantz (kd) till näringsminister Björn
            Rosengren
          </note>
          <note>
            Helsingborg
          </note>
          <note>
            2000/01:101 av Marietta de Pourbaix-Lundin (m) till finansminister
            Bosse Ringholm
          </note>
          <note>
            Skattetryck och välfärd
          </note>
          <note>
            2000/01:102 av Carl Erik Hedlund (m) till finansminister Bosse
            Ringholm
          </note>
          <note>
            Skattekonkurrens eller skatteharmonisering
          </note>
          <note>
            2000/01:103 av Carl Fredrik Graf (m) till finansminister Bosse
            Ringholm
          </note>
          <note>
            Inkomstskatt
          </note>
          <note>
            2000/01:104 av Catharina Hagen (m) till finansminister Bosse
            Ringholm
          </note>
          <note>
            Skatterna på riskkapital
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 14 november.
          </note>
          <note>
            5 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 8 november
          </note>
          <note>
            2000/01:180 av Sten Tolgfors (m) till statsrådet Ingegerd Wärnersson
          </note>
          <note>
            Rätten att hålla kommunen ansvarig vid mobbning
          </note>
          <note>
            2000/01:181 av Sten Tolgfors (m) till statsrådet Ingegerd Wärnersson
          </note>
          <note>
            Skolministerns ansvar för skolans arbete mot mobbning
          </note>
          <note>
            2000/01:182 av Anne-Katrine Dunker (m) till socialminister Lars
            Engqvist
          </note>
          <note>
            Hjälpen till psykiskt sjuka missbrukare
          </note>
          <note>
            2000/01:183 av Ulla-Britt Hagström (kd) till miljöminister Kjell
            Larsson
          </note>
          <note>
            Allergisanering av förskolor och skolor
          </note>
          <note>
            2000/01:184 av Annelie Enochson (kd) till miljöminister Kjell
            Larsson
          </note>
          <note>
            Spridning av legionellabakterier
          </note>
          <note>
            2000/01:185 av Magnus Jacobsson (kd) till justitieminister Thomas
            Bodström
          </note>
          <note>
            Piratkopiering och varumärkesintrång
          </note>
          <note>
            2000/01:186 av Barbro Hietala Nordlund (s) till utbildningsminister
            Thomas Östros
          </note>
          <note>
            Studiestöd vid teckentolkutbildning
          </note>
          <note>
            2000/01:187 av Amanda Agestav (kd) till försvarsminister Björn
            von Sydow
          </note>
          <note>
            Säkerheten vid dammar
          </note>
          <note>
            2000/01:188 av Harald Nordlund (fp) till miljöminister Kjell
            Larsson
          </note>
          <note>
            Koldioxidskatt på torv
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 14 november.
          </note>
          <note>
            6 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 9 november
          </note>
          <note>
            2000/01:103 av Ewa Thalén Finné (m) till statsrådet
          </note>
          <note>
            Ingegerd Wärnersson
          </note>
          <note>
            Infrastruktursatsningar i Skåne
          </note>
          <note>
            2000/01:105 av Yvonne Ångström (fp) till näringsminister Björn
            Rosengren
          </note>
          <note>
            Luftfartsverkets rapport om Arlanda
          </note>
          <note>
            2000/01:106 av Marianne Andersson (c) till näringsminister Björn
            Rosengren
          </note>
          <note>
            Infrastrukturpropositionen
          </note>
          <note>
            2000/01:110 av Ingemar Vänerlöv (kd) till näringsminister Björn
            Rosengren
          </note>
          <note>
            Höjda lotsavgifter
          </note>
          <note>
            2000/01:111 av Mats Odell (kd) till näringsminister
          </note>
          <note>
            Björn Rosengren
          </note>
          <note>
            Strukturarbetslösheten
          </note>
          <note>
            2000/01:119 av tredje vice talman Rose-Marie Frebran (kd) till
            utrikesminister Anna Lindh
          </note>
          <note>
            Stöd till västafrikanska Guinea
          </note>
          <note>
            2000/01:122 av Margareta Viklund (kd) till utrikesminister Anna
            Lindh
          </note>
          <note>
            Inställningen till hiv/aids i Sydafrika
          </note>
          <note>
            2000/01:129 av Laila Bäck (s) till näringsminister
          </note>
          <note>
            Björn Rosengren
          </note>
          <note>
            Nedsatta sociala avgifter
          </note>
          <note>
            2000/01:136 av Lars Björkman (m) till näringsminister Björn Rosengren
          </note>
          <note>
            Public-private partnership-modellen
          </note>
          <note>
            2000/01:138 av Ann-Kristine Johansson (s) till miljöminister
            Kjell Larsson
          </note>
          <note>
            Ansvar för gamla dammar
          </note>
          <note>
            2000/01:149 av Inga Berggren (m) till näringsminister Björn Rosengren
          </note>
          <note>
            Småföretagsdelegationens förslag
          </note>
          <note>
            2000/01:150 av Maria Larsson (kd) till näringsminister Björn
            Rosengren
          </note>
          <note>
            Aktivitetsgarantin
          </note>
          <note>
            2000/01:157 av Ulla-Britt Hagström (kd) till näringsminister
            Björn Rosengren
          </note>
          <note>
            Långsiktigheten i 4-procentsmålet
          </note>
          <note>
            2000/01:158 av Susanne Eberstein (s) till näringsminister Björn
            Rosengren
          </note>
          <note>
            Krockkuddar (airbag)
          </note>
          <note>
            2000/01:162 av Lennart Värmby (v) till miljöminister
          </note>
          <note>
            Kjell Larsson
          </note>
          <note>
            Farliga sjötransporter
          </note>
          <note>
            2000/01:163 av Per-Olof Svensson (s) till statsrådet
          </note>
          <note>
            Britta Lejon
          </note>
          <note>
            Betalningsanmärkning efter skuldsanering
          </note>
          <note>
            2000/01:164 av Sten Tolgfors (m) till statsrådet Mona
          </note>
          <note>
            Sahlin
          </note>
          <note>
            Arbetstidförkortning och pensioner
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 14 november.
          </note>
          <note>
            7 § Kammaren åtskildes kl. 16.53.
          </note>
          <note>
            Förhandlingarna leddes av talmannen från sammanträdets början
            t.o.m. 2 §
          </note>
          <note>
            anf. 34 (delvis), av förste vice talmannen därefter t.o.m. anf.
            104 (delvis) och av andre vice talmannen därefter till sammanträdets
            slut.
          </note>
          <note>
            Innehållsförteckning
          </note>
          <note>
            1
          </note>
        </div>
      </body>
    </text>
  </TEI>
</teiCorpus>
