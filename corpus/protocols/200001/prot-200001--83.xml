<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200001</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200001</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200001--83</head>
          <docDate when="2001-03-21">2001-03-21</docDate>
        </div>
      </front>
      <body>
        <div>
          <note>
            19.00 - 21.08
          </note>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 15 mars.
          </note>
          <note>
            2 § Ledighet, m.m.
          </note>
          <note>
            Talmannen meddelade att Jerry Martinger (m)
          </note>
          <note>
            ansökt om fortsatt ledighet under tiden den 26 mars-
          </note>
          <note>
            31 maj.
          </note>
          <note>
            Talmannen anmälde att Margareta Nachmanson
          </note>
          <note>
            (m) skulle fortsätta tjänstgöra som ersättare för Jerry
          </note>
          <note>
            Martinger.
          </note>
          <note>
            3 § Meddelande om aktuell debatt
          </note>
          <note>
            Talmannen meddelade att på begäran av Folkpartiet liberalernas
            riksdagsgrupp skulle aktuell debatt om de nya förutsättningarna
            för den ekonomiska politiken anordnas torsdagen den 22 mars kl.
            12.00.
          </note>
          <note>
            Från regeringen skulle finansminister Bosse
          </note>
          <note>
            Ringholm delta.
          </note>
          <note>
            Den inkomna skrivelsen hade följande lydelse:
          </note>
          <note>
            Till talmannen
          </note>
          <note>
            Bedömningarna av Sveriges ekonomiska läge har förändrats påtagligt
            den senaste tiden. Siffror från
          </note>
          <note>
            Statistiska centralbyrån, branschorganisationer och andra tyder
            på en kraftig uppbromsning av den ekonomiska aktiviteten under
            sista kvartalet förra året.
          </note>
          <note>
            Till detta kommer en tydlig avmattning i den internationella
            konjunkturen. Sveriges sårbarhet på grund av vårt extrema storföretagsberoende,
            och särskilt av telekombolaget Ericsson, har tydliggjorts i samband
            med vinstvarningar från företaget. Arbetslösheten är fortfarande
            hög med månadssiffror över fyra procent, trots betydande arbetsmarknadspolitiska
            insatser.
          </note>
          <note>
            Det är sant att vår beredskap att hantera en konjunkturavmattning
            sannolikt är bättre än vid motsvarande läge för tio år sedan,
            men det är också sant att det finns likheter att peka på. En sådan
            är att statsfinanserna fortfarande är mycket konjunkturkänsliga
            genom den höga offentliga utgiftskvoten. Det finns också faktorer
            som är sämre än för tio år sedan. En sådan är den dramatiska utflyttning
            av ledningsfunktioner i "svenska" storföretag som ägt rum det
            tre fyra senaste åren. Vid de personalneddragningar som kommer
            att komma i nästa lågkonjunktur har vi inte någon nämnvärd bonuseffekt
            av att dessa företag har sitt ursprung i Sverige.
          </note>
          <note>
            Det förändrade prognosläget understryker tidsfaktorns betydelse.
            Tiden krymper att vidta åtgärder för att mjuklanda den svenska
            ekonomin och göra nedgångsfasen så kort som möjligt.
          </note>
          <note>
            Förslagen i regeringens vårbudget blir avgörande.
          </note>
          <note>
            Då måste strukturreformer, som hittills skjutits på framtiden,
            verkligen komma.
          </note>
          <note>
            Vi tycker det vore angeläget att riksdagen fick föra en debatt
            inför vårpropositionen. Nu är rätt tidpunkt att föra fram synpunkter
            och förslag från alla riksdagspartier om vad som bör göras i det
            nya läge som uppstått.
          </note>
          <note>
            Folkpartiets riksdagsgrupp föreslår därför att riksdagen snarast
            håller en särskild debatt om de nya förutsättningarna för den
            ekonomiska politiken.
          </note>
          <note>
            Stockholm den 15 mars 2001
          </note>
          <note>
            Lars Leijonborg
          </note>
          <note>
            Ordförande i folkpartiets riksdagsgrupp
          </note>
          <note>
            4 § Anmälan om inkomna faktapromemorior om förslag från Europeiska
            kommissionen, m.m.
          </note>
          <note>
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <note>
            2000/01:114 Förslag från Europeiska kommissionen:
          </note>
          <note>
            rådförordning om sanktioner mot talibanregimen i
          </note>
          <note>
            Afghanistan till utrikesutskottet
          </note>
          <note>
            2000/01:115 Förslag till Europaparlamentets och rådets direktiv
            om maskiner och om ändring av direktiv 95/16/EG KOM (2000) 899
            till arbetsmarknadsutskottet
          </note>
          <note>
            2000/01:116 Meddelande från Europeiska kommissionen om tillämpningen
            av uppföranderegler enligt artikel 11 i direktivet om investeringstjänster
          </note>
          <note>
            (93/22/EEG) KOM (2000) 722 till finansutskottet
          </note>
          <note>
            5 § Anmälan om uppteckningar vid EU-
          </note>
          <note>
            nämndssammanträde
          </note>
          <note>
            Talmannen anmälde att uppteckningar från EU-
          </note>
          <note>
            nämndens sammanträde den 23 februari inkommit.
          </note>
          <note>
            6 § Fråga om hänvisning av motion
          </note>
          <note>
            Föredrogs
          </note>
          <note>
            Motion
          </note>
          <note>
            Inriktningen av transportinfrastrukturen 2002-2011
          </note>
          <note>
            av Bo Lundgren m.fl. (m)
          </note>
          <note type="speaker">
            Anf. 1 TALMANNEN:
          </note>
          <note>
            Bo Lundgren och tolv andra ledamöter från Moderata samlingspartiet
            har med åberopande av föreskriften i 3 kap. 15 § riksdagsordningen
            om rätt att väcka motion med anledning av händelse av större vikt
            lämnat en motion om inriktningen av transportinfrastrukturen.
          </note>
          <note>
            Som stöd för rätten att få väcka motionen åberopas följande.
            En proposition om infrastrukturen aviserades i propositionsförteckningen
            till våren 2000 och denna avlämnades inte. Nu har propositionen
            aviserats för september 2001 men det är troligt att något avlämnade
            då inte heller kommer till stånd. Betydelsefulla beslut i dessa
            frågor brådskar, men risk föreligger att frågorna inte kommer
            att kunna behandlas av riksdagen under innevarande mandatperiod.
          </note>
          <note>
            Motionen har föranlett följande bedömning från min sida.
          </note>
          <note>
            Rätten att väcka motion med anledning av händelse av större vikt
            infördes i samband med grundlagsreformen 1974. I grundlagspropositionen
            underströks att föreslagen bestämmelse var av undantagskaraktär
            och skulle ge möjlighet för riksdagen att lägga förslag med anledning
            av verkligt betydelsefulla händelser som rimligen inte har kunnat
            förutses eller beaktas under den allmänna motionstiden. Riksdagen
            har också tillämpat bestämmelsen restriktivt.
          </note>
          <note>
            Att en proposition i en viktig fråga som aviserats i en propositionsförteckning
            uteblir kan vid beaktande av övriga omständigheter vara en händelse
            som föranleder motionsrätt. Nu aktuell proposition aviserades
            under 2000 men avlämnades inte. I propositionsförteckningen hösten
            2000 upptogs inte propositionen.
          </note>
          <note>
            Detta förhållande kunde beaktas under den allmänna motionstiden.
            I propositionsförteckningen under 2001
          </note>
          <note>
            har propositionen aviserats till september 2001.
          </note>
          <note>
            Kommer propositionen inte att avlämnas som aviserats kan detta
            beaktas under den allmänna motionstiden 2001.
          </note>
          <note>
            De redovisade omständigheterna är således inte sådana att den
            aktuella motionen nu bör få väckas med stöd av 3 kap. 15 § riksdagsordningen.
            Jag finner därför att hinder föreligger enligt 2 kap. 9 § riksdagsordningen
            att få ställa proposition på hänvisning av motionen till utskott.
          </note>
          <note type="speaker">
            Anf. 2 PER-RICHARD MOLÉN (m):
          </note>
          <note>
            Fru talman! Runtom i vårt land kokar vreden över att regeringen
            inte gör någonting åt vägarna. Under den kommande våren, i takt
            med tjällossning och avstängning av vägar, kommer vreden att koka
            över i ilska. Man ser redan lite varstans rubriker som Uppror
            och Krav på demonstrationer.
          </note>
          <note>
            Det är en ren skandal att Björn Rosengren och regeringen inte
            gör något åt de frågor som handlar om våra viktiga transportvägar.
            Riksdagen har nu väntat ett helt år på den utlovade propositionen
            om trafikinfrastrukturen. Och vi får vänta minst ett halvt år
            till.
          </note>
          <note>
            Det är "Näringsdepartementet - var god och dröj"
          </note>
          <note>
            som gäller.
          </note>
          <note>
            Vi moderater kan inte längre stillatigande se hur det svenska
            vägnätet faller sönder och samman. Därför har vi tagit ett ovanligt
            initiativ för att lyfta fram trafikfrågorna och försöka få fart
            på de nödvändiga förbättringarna och investeringarna på trafikområdet.
          </note>
          <note>
            Vi har tidigare begärt en offentlig hearing om våra vägars uselhet,
            men det har avvisats av utskottets socialdemokratiska ordförande
            Monica Öhman, som själv kommer från en del av Sverige som inte
            kan skryta med bra vägar. Vi har begärt ett utskottsinitiativ,
            men även detta har tillbakavisats.
          </note>
          <note>
            Vi moderater kan inte längre stillatigande åse hur trafikolyckorna
            på många av de vägar som är mest olycksdrabbade ökar.
          </note>
          <note>
            Vi moderater kan inte åse hur hundratusentals människor i Stockholm
            i timmar fastnar i bilköer på väg mellan arbete och bostad.
          </note>
          <note>
            Vi moderater kan inte åse hur utvecklingen av kollektivtrafiken
            i Stockholm försvåras därför att regeringen är oförmögen att lösa
            flaskhalsar som getingmidjan på järnvägens område.
          </note>
          <note>
            Vi moderater kan inte längre åse att människor och företag i
            glesbygden med sina långa resavstånd förutom allt högre bensin-
            och dieselpriser tvingas till dryga underhållskostnader för sina
            bilar, som far illa på de urusla vägarna.
          </note>
          <note>
            Vi moderater kan inte åse hur den svenska fjällturismen isoleras
            under perioder på vårvintern, då turistföretagen efterfrågas som
            mest och vägarna är som sämst.
          </note>
          <note>
            Vi moderater har därför beslutat att presentera våra infrastrukturella
            ambitioner i en motion till utseendet utformad som en proposition.
          </note>
          <note>
            Vi gör det därför att regeringen och Björn Rosengren visat sig
            totalt oförmögna att lägga fram den infrastrukturpropp som den
            så många gånger utlovat och som regeringen lika många gånger har
            skjutit på framtiden.
          </note>
          <note>
            Regeringen lade före valet 1998 fram ett ambitiöst infrastrukturprogram
            för tio år för att rusta upp det svenska väg- och järnvägsnätet.
            Men det var före valet. Efter valet svek man rått och hänsynslöst
            sina väljare.
          </note>
          <note>
            Man har lämnat stockholmarna med deras ofantliga trafikstockningar
            helt åt sitt öde. Ingenting har gjorts från regeringens sida för
            att bjuda in den borgerliga ledningen i Stockholm. I stället försenar
            man ytterligare genom att tillsätta en storstadsutredning som
            ska vara färdig först i slutet av 2003. Vad tror ni att alla stockholmare
            tycker om att fortsätta att sitta i timslånga köer? Socialdemokratiska
            partiet och dess kommuniststyrda regering bär i dag hela ansvaret
            för att situationen är som den är i Stockholm.
          </note>
          <note>
            Socialdemokraterna har också lämnat glesbygdens folk åt sitt
            öde, att fortsätta att leva med vägar som inte är vägar utan leråkrar.
          </note>
          <note>
            Socialdemokraterna har lämnat företag verksamma runtom i landets
            mindre samhällen åt sitt öde genom att låta dem betala för dyrare
            transporter på grund av att vägarna är avstängda på grund av tjällossning.
            Sveriges skogsindustrier har stora problem att trygga sin råvaruförsörjning
            speciellt under höst och vår på grund av avstängda och sönderkörda
            vägar.
          </note>
          <note>
            Det är så den socialdemokratiska regeringen behandlar folket
            och näringslivet, när man är mera angelägen att för maktens skull
            regera samman med ett miljöparti och ett kommunistparti som inte
            vill satsa på vägar och flyg.
          </note>
          <note>
            Det märkliga är att företrädare för dessa två partier själva
            gärna använder både vägar och flyg för sina egna resor men i sitt
            politiska handlande helst vill se att flygfälten inte utvecklas
            och inte vill inse att de långa avstånden i vårt land kräver snabba
            och moderna vägar.
          </note>
          <note>
            För varje år sedan valet 1998 har den socialdemokratiska regeringen
            med support från kommunister och miljöpartister sett till att
            de årliga ramarna krympt. Det ena färdigprojekterade infrastrukturprojektet
            efter det andra har skjutits på framtiden. Anslagen för underhåll
            och drift har skurits ned. Verkligheten blev med andra ord en
            helt annan än den som utlovades inför senaste valet. Socialdemokraterna
            är ingenting att lita på.
          </note>
          <note>
            Under samma tid har regeringen sett till att hålla beskattningen
            av bensin och diesel på en hög nivå.
          </note>
          <note>
            Man beskattar folkets transporter men man struntar i att se till
            att de har bra vägar. Makten och lusten att överbeskatta går före
            folkets intressen och behov.
          </note>
          <note>
            Man överger glesbygdens folk trots att den bästa regionalpolitik
            man kan driva är bra kommunikationer.
          </note>
          <note>
            Man överger människorna i storstadsregionerna därför att majoriteten
            av dem som bor där röstar borgerligt. Så handlar en socialdemokratisk
            regering vars samarbete vilar på två partier jag redan har nämnt.
          </note>
          <note>
            Nollvisionen har spruckit. Flera hundra fler än vad nollvisionen
            satte upp som mål dör i dag i trafiken och ändå fler utsätts för
            livslångt lidande på grund av brister i vägars standard.
          </note>
          <note>
            Fru talman! Situationen är ohållbar. Något måste göras.
          </note>
          <note>
            Den motion vi därför lagt på riksdagens bord i skepnaden av en
            proposition visar hur allvarligt vi moderater ser på problemet.
          </note>
          <note>
            Under de kommande tio åren vill vi satsa 95 miljarder på investeringar
            i stamvägar, riksvägar och länsvägar. 90 miljarder vill vi använda
            för att sätta i stånd det förfallna svenska vägnätet i form av
            rekonstruktion, drift och underhåll samt bärighetshöjande åtgärder.
            Konkret innebär det att vi ställer 6 miljarder mer per år till
            förfogande än vad regeringen anger i sina nuvarande ramar.
          </note>
          <note>
            Fru talman! Detta är mycket pengar. Vi vill - för att nämna några
            exempel - ge våra huvudstråk i form av E 4, E 6 och E 18 motorvägsstandard
            i de delar där de ännu inte har det. Det gäller alltså den motorvägstriangel
            som bör finnas mellan Malmö, Göteborg och
          </note>
          <note>
            Stockholm. Vi vill ha en upprustning av E 22 genom
          </note>
          <note>
            Blekinge och binda den sydöstra delen av Sverige samman med det
            övriga södra Sverige.
          </note>
          <note>
            Vi vill att de stora trafikproblemen i Stockholm löses. En västerled
            måste byggas som kan avlasta
          </note>
          <note>
            Essingeleden. Återstående delar av den trafikring som
          </note>
          <note>
            Dennispaketet innehöll och som socialdemokraterna svek i avtalet
            måste ställas i ordning. Kollektivtrafiken måste utvecklas genom
            att bygga bort den rad av flaskhalsar - getingmidjan och kapaciteten
            norrut från
          </note>
          <note>
            Centralen - som i dag lägger tak för kollektivtrafikens utveckling.
            Nynäshamnsvägen, 73:an, måste byggas om så att en av landets mera
            olycksdrabbade vägar försvinner.
          </note>
          <note>
            Vi vill att glesbygdens vägar - det allmänna vägnätet och inte
            minst det enskilda vägnätet som
          </note>
          <note>
            800 000 människor är beroende av - får en godtagbar bärighet
            och framkomlighet.
          </note>
          <note>
            Vi avsätter mera pengar än regeringen till bidrag för upprustning
            av det enskilda vägnätet. Det är oacceptabelt att låta människor
            i glesbygd färdas på så dåliga vägar, att underhållet av deras
            bilar ligger på uppemot 10 kronor per mil.
          </note>
          <note>
            En omtänksam och förstående regering kan inte stillatigande se
            hur en ortsbefolkning på våren tvingas gå ut och lägga granris
            på de vägar man är beroende av för sin försörjning, för att man
            över huvud taget ska kunna ta sig fram i det som mera är lervälling
            än väg. Det är så man tvingas göra i vår för att ta sig till byn
            Ottsjö i Jämtland.
          </note>
          <note>
            Vi moderater vill att järnvägsproblemen i Stockholm och problemen
            med återstående delar av Västkustbanan och Ostkustbanan mellan
            Stockholm och
          </note>
          <note>
            Gävle får sina rimliga lösningar. Vi moderater vill att
          </note>
          <note>
            Nyköpingslänken, vars berättigande många skäl talar för, bör
            utvärderas. Vi vill att Haparandabanan snabbt utreds, så att leveranser
            av malm från LKAB till de finska stålverken kan tryggas, till
            välsignelse för sysselsättning vid våra malmfält och för industrin
            i norra Finland. Totalt vill vi att 86 miljarder - 2 miljarder
            mer än regeringen ger i dag - satsas på järnvägsområdet under
            de kommande tio åren.
          </note>
          <note>
            Vi vill att avtalet mellan Stockholm och staten vad gäller Bromma
            förlängs från 2011 till 2025 och att Arlanda förbereds för en
            fjärde och möjligen också en femte bana.
          </note>
          <note>
            Arlanda, Sturup och Landvetter bör privatiseras och gå samma
            lyckade privatiseringsväg som danskarna valt för Kastrup. Det
            frigör kapital för en fortsatt utbyggnad av de svenska flygfälten
            och den service som passagerarna efterfrågar.
          </note>
          <note>
            Sammanfattningsvis finns i det moderata infrastrukturförslaget
            vid sidan av vissa angivna angelägna projekt utrymme för en rad
            projekt därutöver.
          </note>
          <note>
            Bl.a. finns det från Västra Götaland ett uttalat behov av upprustning
            av E 20. Det har också kommit fram önskemål från andra delar av
            landet.
          </note>
          <note>
            Vi pekar i motionen på möjligheten av s.k. PPP-
          </note>
          <note>
            projekt, som ger utrymme för mera infrastruktursatsningar än
            de som kan ske inom ramen för statliga anslag. Enligt min mening
            torde PPP-projekten vara mest lämpade för storstadsregionerna.
            Därmed kan mera av de ordinarie anslagen vi moderater anvisar
            avsättas för satsningar i övriga landets olika delar.
          </note>
          <note>
            Vi pekar också på att vissa kommuner och landsting i överenskommelser
            med staten kan ta delar av ansvaret när det gäller finansieringen.
          </note>
          <note>
            Fru talman! Det är viktigt att vi i Sverige kommer i gång med
            satsningar på infrastrukturens område. Vi moderater är beredda
            att ta vår del av ansvaret och medverka till att vi får en upprustning
            av vägar, järnvägar, sjöfart och luftfart. Vi visade vår goda
            vilja redan för två år sedan genom att flagga upp för 30
          </note>
          <note>
            miljarder extra under några år framöver. Vi följer nu upp med
            totalt 281 miljarder på tio år.
          </note>
          <note>
            Vi ser att center, folkparti och kristdemokrater har följt oss
            i spåren med signaler om större infrastruktursatsningar. Det är
            bra. Vi hoppas att vårt moderata förslag ska öppna för en positivare
            syn på behovet av att hålla våra transportvägar i god trim.
          </note>
          <note>
            Socialdemokrater i riksdagen, överge ert destruktiva samarbete
            med miljöpartister och kommunister och se mindre till makten och
            mera till behoven av fungerande transportvägar, som människor
            och företag i landets olika delar otaliga gånger i brev, uppvaktningar
            och upprop givit uttryck för.
          </note>
          <note>
            Glöm inte människorna för makten.
          </note>
          <note>
            Fru talman! Med det skulle jag helst vilja yrka att den moderata
            motionen skulle remitteras till trafikutskottet för behandling.
            Men med den föredragning som talmannen har gjort finns det uppenbarligen
            konstitutionellt sett inte utrymme för det. Därför ber jag att
            få tacka för mig.
          </note>
          <note>
            (Applåder)
          </note>
          <note>
            I detta anförande instämde Anders G Högmark,
          </note>
          <note>
            Inga Berggren, Ingvar Eriksson, Lars Elinderson,
          </note>
          <note>
            Elizabeth Nyström, Lars Björkman, Jan-Evert
          </note>
          <note>
            Rådhström, Per-Samuel Nisser, Tom Heyman, Carl-
          </note>
          <note>
            Erik Skårman, Tomas Högström och Olle Lindström
          </note>
          <note>
            (samtliga m).
          </note>
          <note type="speaker">
            Anf. 3 ELVER JONSSON (fp):
          </note>
          <note>
            Fru talman! Spörsmålet om att väcka förslag i riksdagen med anledning
            av särskilt inträffad händelse har en konstitutionell dimension,
            och vi har att se vad riksdagens eget regelsystem tillåter. Jag
            återkommer till den frågan.
          </note>
          <note>
            Med tanke på den omfattande motion som Moderata samlingspartiet
            har begärt att få väcka här i riksdagen kan jag förstå deras eget
            politiska utspel häromdagen om hur de ser på de infrastrukturella
            frågorna. De frågor som de tar upp är av synnerligen stor vikt
            och på många sätt avgörande i en rad sammanhang.
          </note>
          <note>
            För egen del vill jag ge några principiella synpunkter på trafikpolitiken
            och förutsättningarna för en trafiksatsning som är möjlig och
            önskvärd i vårt land.
          </note>
          <note>
            Utifrån ett liberalt synsätt är infrastruktur och trafikpolitik
            viktiga delar i samhällets s.k. ryggrad och blodsystem. Att vi
            i Sverige sedan mitten på 1800-
          </note>
          <note>
            talet haft en positiv välfärdsutveckling kan till stor del kopplas
            till att handel, kommunikation, industriella framsteg m.m. har
            ökat människors materiella välfärd, och där har goda kommunikationer
            haft en avgörande roll. Arbetspendling underlättas och det förbättrar
            förutsättningarna att bo där man vill och ha sitt arbete någon
            annanstans.
          </note>
          <note>
            Trafikpolitiken är ju av stor regionalpolitisk betydelse - en
            betydelse som vi i Folkpartiet har uppmärksammat särskilt i vårt
            nya landsbygdspolitiska program Bo där du vill.
          </note>
          <note>
            Att få en upprustning av det befintliga vägnätet men också att
            få en del nya stråk ser vi som angeläget. Därför har vi kraftigt
            räknat upp det väganslag som riksdagen prövade i samband med budgetbeslutet
            i december. För övrigt hade alla oppositionspartier i storleksordningen
            ett par tre miljarder kronor mer än regeringen för satsning på
            vägarna. Det innebär att den borgerliga oppositionen haft en betydande
            offensiv i vägfrågorna det senaste budgetåret, medan regeringen
            inte har kommit loss från sina hårda prutningar som skett under
            många år.
          </note>
          <note>
            Det intryck man får, fru talman, är att de som kallas stödpartier
            har getts utrymme för sin negativa hållning till vägbyggandet.
            Framför allt har de visat brist på förståelse för människors behov
            av dagliga bilresor, trots vetskapen om att den helt dominerande
            andelen transporter sker via väg, oftast med egen bil.
          </note>
          <note>
            Det räcker att påminna om att persontransporterna till mer än
            80 % utgörs av bilburna med eget fordon. När det gäller godstrafiken
            har betydande ansträngningar för att öka användandet av andra
            färdmedel inte kunnat hejda expansionen på lastbilssidan.
          </note>
          <note>
            Trafikutskottet besökte det statliga utredningsinstitutet SIKA.
            Där gör man bedömningen att godstransporterna också i ett tioårsperspektiv
            framåt i realiteten nästan uteslutande kommer att ske via vägnätet.
          </note>
          <note>
            Det kan finnas skäl att beklaga att järnvägen inte har haft möjlighet
            att hävda sig i konkurrensen. Men det går inte, som en del politiker
            och partier gör, att bortse från verkligheten och drömma sig bort
            till ett samhälle som inte existerar och som inte heller har möjlighet
            att påverka de mer eller mindre fantasifulla önskemål som man
            har.
          </note>
          <note>
            Den utlovade propositionen om en ny och förstärkt infrastruktur
            som skulle ha kommit i mars - ja, fru talman, inte i år utan för
            ett år sedan - har ju hamnat i ett politiskt vakuum. Regeringen
            och näringsministern har skickat över hela komplexet till en socialdemokratisk
            arbetsgrupp som ska ledas av nämnde minister. Han har visserligen
            i dessa yttersta dagar satt sitt politiska statsrådsmannaskap
            på spel genom att tala om att avgå om det inte kommer en proposition
            i enlighet med det senaste löftet. Om detta nu är någon garanti
            för det ena eller det andra återstår att se. Än så länge får vi
            leva med ovissheten.
          </note>
          <note>
            Utifrån den trafiktäthet som vi har, inte minst runt våra storstäder
            i södra och i västra Sverige, skulle en expansion av väggbyggande
            var mycket angelägen.
          </note>
          <note>
            Det finns många s.k. flaskhalsar i trafiksystemen som tydligt
            bidrar till en sämre trafiksäkerhet. Vi har i vårt förslag nämnt
            ett antal sträckor som skulle behöva bli huvudvägar, men också
            fyrfältsvägar ter sig angelägna ur både ekonomisk och rationell
            synpunkt.
          </note>
          <note>
            Jag tror, fru talman, att oavsett varifrån i landet vi kommer
            har vi erfarenheter av undermåliga vägar som hindrar både näringsliv
            och persontrafik att fungera trafiksäkert. För egen del har jag
            kunnat iaktta de stora bristerna på t.ex. riksväg 45, som är en
            viktig led från Göteborg ända upp till nordligaste Sverige.
          </note>
          <note>
            Den bör få status som Europaväg. Vi har den trafiktäta leden
            44 från E 20 ut mot Vänersborg, Trollhättan och Uddevalla. Den
            senare delen är särskilt farlig med svåra ödesdigra olyckor, många
            med dödlig utgång och ännu fler med människor som har skadats
            svårt. Vi har även andra leder som brådskar. Riksväg
          </note>
          <note>
            40, då särskilt sträckan Borås-Jönköping, är ytterst angelägen
            nu sedan motorvägen till Borås blivit klar och E 4 är upprustad.
            På E 20 är situationen särskilt allvarlig nordost om Alingsås.
          </note>
          <note>
            Det stora landskapet Dalsland är beroende av ett vägnät som också
            har att hantera klara strategiska skogstransporter. Nu måste många
            småföretag och åkare ställa av sina fordon i mer än en månad under
            tjällossningen. I en hel del fall har det lett till att de blivit
            ekonomiskt ruinerade. Statsmakten har ett ansvar för det näringsliv
            som man i högtidstalen hyllar och som måste få rimliga förutsättningar
            att fungera.
          </note>
          <note>
            När det gäller storstadslederna menar vi att det krävs en satsning.
            Vi har för vår del avsatt 4 miljarder över en tvåårsperiod som
            tillsammans med ordinarie anslag till vägverk och en satsning
            på PPP-
          </note>
          <note>
            finansiering skulle kunna få fart på infrastrukturinvesteringar
            i såväl Stockholm som Göteborg.
          </note>
          <note>
            Från Västra Götalandsregionen har man sagt att man över en tioårsperiod
            behöver 50 miljarder kronor för en upprustning och för att få
            en god balans. Och
          </note>
          <note>
            Stockholms arbetarekommun beslutade ju så sent som i går kväll,
            låt vara efter stor vånda, att nu lägga fram ett mycket långtgående
            program för att förbättra trafiksituationen här i Stockholm. Det
            visar att man ute i kommuner, regioner och landsting är klart
            före staten, där det i stället har gått i stå.
          </note>
          <note>
            Fru talman! Jag menar att detta inte står i något slags motsatsförhållande
            till att vi lyfter fram de enskilda vägnäten som måste värnas
            och dess stora betydelse för näringsliv och människors möjligheter
            till arbete, bosättning och friluftsliv i en god miljö.
          </note>
          <note>
            Därför har vi tydligt markerat satsningen på vägupprustningen.
            Vår ökning av väganslaget på i storleksordningen 12-15 % mer än
            vad regeringen har satsat markerar att det är angeläget att förorda
            dessa extra pengar.
          </note>
          <note>
            Vi beklagar att regeringens, åtminstone för ett par år sedan,
            tydliga intresse för PPP-finansiering tycks ha svalnat. Det kan
            bero på umgänget med de s.k.
          </note>
          <note>
            stödpartierna, som också lyckats förföra regeringen när det gäller
            en satsning på våra vägar.
          </note>
          <note>
            För Folkpartiets del är vi tydliga med att det är viktigt att
            komma fram med angelägna vägprojekt.
          </note>
          <note>
            De är legio i antal. Och det är en samhällelig kapitalförstöring
            att inte åtgärda detta nu.
          </note>
          <note>
            För att välfärden ska bibehållas och utvecklas framöver krävs
            ett väl utbyggt nät av infrastruktur i hela landet. I denna sektor
            är väggbyggande samt underhåll och upprustning av slitna vägar
            angelägna åtgärder. Detta kräver en ekonomisk satsning som regeringen
            hittills inte har varit beredd att göra.
          </note>
          <note>
            Trafikpolitiken är som sagt samhällets ryggrad.
          </note>
          <note>
            Därför har vi liberaler sett det som angeläget att hävda en fri
            och sund konkurrens som kan ligga till grund för trafikpolitiken.
            Därigenom skulle också den enskilde få bättre möjligheter att
            hävda sitt val, oavsett om det gäller transport av gods eller
            personbefordran.
          </note>
          <note>
            Vår förhoppning är att regeringen samlar sig till ett väl underbyggt
            förslag som kan höja underhåll och standard på de utsatta delarna
            av vägnätet så att dessa får en bättre bärighet, inte minst med
            tanke på tunga transporter. Näringslivets behov och människors
            valfrihet kräver en sådan utveckling och hantering.
          </note>
          <note>
            Så till frågan, fru talman, vad riksdagen kan bevilja sig med
            stöd av riksdagsordningen. Folkpartiets riksdagsgrupp har för
            sin del inte funnit att yrkandet med begäran i anledning av händelse
            av stor vikt uppfyllts. Därför kommer vi inte att ge det framförda
            yrkandet vårt stöd.
          </note>
          <note>
            I detta anförande instämde Helena Bargholtz (fp).
          </note>
          <note type="speaker">
            Anf. 4 LARS BJÖRKMAN (m):
          </note>
          <note>
            Fru talman! Välståndet i en modern industrination kan mätas på
            många olika sätt, och olika parametrar kan användas. Medborgarnas
            medelinkomst, deras livslängd och bostadsstandard samt antal hushåll
            som är anslutna till Internet är några av de mått som utnyttjas
            i dag. I samtliga uppräknade fall hävdar sig
          </note>
          <note>
            Sverige mycket väl. Tittar vi på skattetrycket toppar vi världslistan,
            och när det gäller antalet bilar per invånare är vi även här högt
            upp på skalan. Mäter vi hur mycket varje fordonsägare betalar
            i skatt och avgift för att använda sitt fordon, hamnar vi även
            här mycket långt fram i världsligan.
          </note>
          <note>
            De svenska fordonsägarna betalar gemensamt in ca 60 miljarder
            kronor i form av fordonsskatter, bränsleskatter, moms, registreringsavgifter
            m.m. till staten varje år. Det är en ansenlig summa som enligt
            nästan alla fordonsägares gemensamma uppfattning borde användas
            för att klara en upprustning av vår inhemska infrastruktur i större
            utsträckning än vad som i dag är fallet.
          </note>
          <note>
            I den motionsflod som varje år behandlas i trafikutskottet finns
            önskemål från alla partier om att vägar och järnvägar ska tilldelas
            större anslag än vad som gäller i dag. Motionärernas krav om insatser
            berör såväl storstadsområden som de mest glest bebodda områdena
            i vårt land. Det eftersatta underhållet, som i dag enligt Vägverkets
            egen uppskattning uppgår till mer än 13 miljarder kronor, upplevs
            dagligen av varje bilist på vårt vägnät. Det handlar oftast om
            undermåliga asfalts- och grusvägar som i många fall inte håller
            för den tunga och livliga trafik de utsätts för. Klagomålen från
            bilisterna är ihärdiga, högljudda och enligt vår mening oftast
            fullt berättigade.
          </note>
          <note>
            Fru talman! Alla i samhället är beroende av att kommunikationer
            kan fungera och att vägarna håller den standard som krävs för
            framkomligheten. Kraven från näringslivet att skapa attraktiv
            sysselsättning i alla delar av landet innebär enligt vår tolkning
            att människor ska kunna ta sig till och från sina arbetsplatser
            på ett trafiksäkert och miljömässigt godtagbart sätt oberoende
            av var de bor i landet. Glesbygdens möjligheter att behålla sin
            dragningskraft bland de boende är helt beroende av att vägnätet
            även där håller en standard som gör boendet inte bara drägligt,
            utan attraktivt. Avsaknaden av kollektiva färdmedel i dessa bygder
            gör det extra viktigt att vägarnas standard hålls på en sådan
            nivå att trafikanterna lätt kan färdas där med bibehållen säkerhet.
            Glesbygdens företagare, ofta småföretagare, lever redan i dag
            i en konkurrenssituation som innebär stora svårigheter att överleva.
            Deras möjligheter att leva vidare och utvecklas får inte försvåras
            genom begränsad framkomlighet på vägnätet. I stället för hinder
            behöver de draghjälp för att överleva.
          </note>
          <note>
            Fru talman! Som redan har sagts har den socialdemokratiska regeringen
            under det senaste året vid ett antal tillfällen aviserat en infrastrukturproposition
            för att där klarlägga vilka åtgärder regeringen planerar för den
            svenska infrastrukturen den kommande tioårsperioden. Propositionen
            aviserades första gången till våren 2000. Sedan skulle den komma
            under hösten samma år. Nästa bud var att våren 2001 var man beredd
            att presentera sina idéer på detta område. Det senaste budet från
            näringsministern är att han tidigt i höst, år 2001, är beredd
            att avge regeringens förslag på hur den långsiktiga planeringen
            för den framtida infrastrukturen ser ut i regeringens perspektiv.
            Det återstår ju att se om denna nya tidtabell är mer tillförlitlig
            än de som tidigare utlovats.
          </note>
          <note>
            Regeringens samarbete med de två andra vänsterpartierna innebär
            uppenbarligen att betydelsen av de viktiga infrastrukturfrågorna
            tonats ned och att de skjuts på en oviss framtid. Samtidigt tvingas
            landets trafikanter konstatera att såväl drivmedelsskatter som
            fordonsskatter höjs medan vägkapitalet devalveras för varje år.
            Den irritation, för att inte säga ilska, som dagligen får sitt
            uttryck i medierna är lätt att förstå, men regeringens företrädare
            har hitintills mött den med tomma löften om att åtgärder kommer
            att vidtas.
          </note>
          <note>
            Som vi alla vet har varken pengar eller åtgärder levererats.
          </note>
          <note>
            För att bryta den totala handlingsförlamning som regeringen och
            Näringsdepartementet nu uppenbarligen hamnat i har vi moderater
            presenterat hur vårt alternativ på infrastrukturområdet ser ut.
            I de bedömningar vi gjort ingår den eftersläpning av underhållet
            som bekräftats av Vägverket. Vi har också tagit hänsyn till att
            trafiken på de statliga vägarna har ökat kraftigt de senaste åren.
            Den tunga trafiken ökar med ca 5 %. Vägslitaget har ökat i motsvarande
            grad medan anslagen, som redan i ingångsskedet av perioden var
            för låga, inte följt med i utvecklingen. Därav kommer den eftersläpning
            av underhållet som redan nämnts.
          </note>
          <note>
            I vårt förslag avsätter vi 90 miljarder kronor under den tioåriga
            planperioden för rekonstruktioner, ökad bärighet och underhåll.
            Det är närmast en fördubbling av dagens anslag. Totalt ökar vi
            anslagsnivån för vägar till 195 miljoner kronor. Det är en höjning
            av nuvarande ramar med 55 miljarder.
          </note>
          <note>
            Fru talman! Vi moderater vill satsa 105 miljarder kronor på nyinvesteringar
            i läns-, riks- och Europavägar under den kommande tioårsperioden.
            En mycket viktig ingrediens i detta är att satsningen på de olika
            vägregionernas högst prioriterade objekt ska kunna påbörjas och
            till stor del förverkligas under perioden.
          </note>
          <note>
            Med detta anslag ska de förbindelser som knyter samman viktiga
            orter över hela landet kunna förverkligas. Såväl näringslivets
            som de enskilda trafikanternas krav på godtagbar vägstandard ska
            till rimlig del kunna uppfyllas.
          </note>
          <note>
            Vi är beredda att använda PPP-lösningar liksom möjligheten att
            genom avgiftsfinansiering klara nybyggnation av några av de mest
            angelägna objekten.
          </note>
          <note>
            För att täcka den framtida kostnaden för sådana objekt samt för
            att täcka amorteringar av redan upptagna lån till väginvesteringar
            har vi i vårt program avsatt
          </note>
          <note>
            10 miljarder kronor under perioden.
          </note>
          <note>
            Det är enligt vår mening oacceptabelt att hela bygder hålls isolerade
            under delar av året därför att vägnätet inte är av en sådan kvalitet
            att de kan hållas öppna. Det kan bero på t.ex. tjälskador, som
            har nämnts här. Att en sådan inskränkning i vardagslivet kraftigt
            motverkar människors möjlighet att leva och driva verksamhet kan
            alla de som år efter år tvingas acceptera denna situation livfullt
            beskriva. Sönderkörda fordon, inställda varuleveranser och begränsad
            möjlighet till normala rutiner är effekter som alltför många människor
            tvingas leva med på grund av de uteblivna förbättringarna.
          </note>
          <note>
            I min egen hembygd i södra Västergötland har våren kommit. Och
            det säkraste tecknet på detta är att ett antal vägar redan är
            helt avstängda eller får trafikeras med kraftig nedsättning av
            axeltrycket. Vi välkomnar våren, fru talman, men detta påtagliga
            bevis på att sommaren är i antågande vill vi, liksom alla andra
            som drabbas av motsvarande, gärna avstå ifrån.
          </note>
          <note>
            Vi moderater menar allvar när vi pläderar för att även landsbygden
            ska ha en framtid. Därför gör vi dessa satsningar.
          </note>
          <note>
            Fru talman! Det enskilda vägnätet, som sammanlagt är dubbelt
            så långt som statsvägnätet, är av mycket stor betydelse i hela
            landet. Detta vägnät, kring vilket det bor ca 800 000 människor,
            är den livsnerv som gör att även de glesast befolkade delar i
            detta land kan känna att de har en framtid. Nedprioriteringen
            av anslagen till dessa enskilda vägar har de senaste åren slagit
            mycket hårt. Endast med stora insatser från de privata väghållarna
            har en stor andel av dessa vägar kunnat hållas i ett godtagbart
            och körtbart skick. Det är en ekonomisk påfrestning som varken
            är hållbar eller acceptabel i längden för delägarna.
          </note>
          <note>
            Med vårt förslag vill vi öka anslaget till dessa vägar med ca
            80 miljoner kronor, vilket motsvarar en höjning med ca 50 % årligen.
            Därutöver föreslår vi ett särskilt upprustningsbidrag på 100 miljoner
            kronor årligen under hela tioårsperioden för att klara punktvisa
            åtgärder i form av förstärkningar och ökad bärighet på de mest
            utsatta vägavsnitten.
          </note>
          <note>
            Tillväxtområdenas utveckling är viktig, men satsningar i dessa
            områden får inte skymma vikten av att även hålla glest befolkade
            bygder med ett vägnät som motsvarar dagens krav. Därför gör vi
            denna satsning, fru talman.
          </note>
          <note>
            Fru talman! Möjligheten att frakta gods och människor på järnväg
            måste bli bättre. Spårutbyggnaden kring storstadsregionerna har
            visat att alltfler människor väljer att åka kollektivt om utbudet
            av resealternativ står i rimlig proportion till resebehovet. Därför
            måste utbyggnaden av såväl persontrafiken som godstrafiken få
            en ökad omfattning. Tunga transporter som i dag använder vägen
            måste även ges ett bra och konkurrenskraftigt järnvägsalternativ.
          </note>
          <note>
            Genom att rusta upp befintligt bannät till att klara ett ökat
            axeltryck, bredda lastprofilen samt öka framkomligheten på de
            mest trafikerade sträckorna ökar trafikkapaciteten för både gods
            och persontransporter.
          </note>
          <note>
            Vi vill utreda nya sträckningar som Europakorridoren och Götalandsbanan
            för att därigenom klarlägga om den satsning det innebär att förverkliga
            dessa banor har en ekonomisk bärkraft. Om så är fallet, bör åtgärder
            vidtas för ett förverkligande även av dessa projekt.
          </note>
          <note>
            Fru talman! Med det förslag som vi lägger på talmannens bord
            vill vi bryta det dödläge som den uppenbarligen helt handlingsförlamade
            regeringen nu befinner sig i. Våra satsningar, som omfattar betydande
            åtgärder inom alla transportslag, ger förbättrade kommunikationer
            i hela landet. Ett bra och effektivt vägnät, ett modernt och utbyggt
            järnvägsnät, ett bättre utnyttjande av de inre vattenvägarna samt
            flygplatser utbyggda för att klara ett ökat resande är en förutsättning
            för att Sverige ska stå väl rustat i den alltmer hårdnande konkurrens
            som vi möter från omvärlden.
          </note>
          <note>
            Krav på erfarenhet av och kunskap om vikten av berättigade miljökrav
            ska ställas på varje enskilt objekt som enligt detta förslag kommer
            till utförande.
          </note>
          <note>
            Målsättningen är bättre trafik med färre döda och skadade i trafiken.
            Med de satsningar som vi föreslår, fru talman, ökar förutsättningarna
            såväl för enskilda människor som för näringslivet att med dagens
            moderna transportmedel stå bättre rustade att möta morgondagens
            utmaningar.
          </note>
          <note>
            Fru talman! Vi har redan fått klarlagt att möjligheterna att
            yrka bifall till remiss av motionen är obefintliga, varför jag
            avstår från ett sådant yrkande.
          </note>
          <note type="speaker">
            Anf. 5 CARL-ERIK SKÅRMAN (m):
          </note>
          <note>
            Fru talman! Nog är det en lite ovanlig diskussion som vi för
            här i kammaren denna morgon, men så är det också en ovanlig och
            mycket allvarlig fråga som vi behandlar.
          </note>
          <note>
            Inte minst för huvudstadsregionen är det en stor besvikelse och
            mycket skadligt att vi inte ännu har fått någon proposition angående
            infrastrukturen. Den socialdemokratiska regeringen tillsatte i
            slutet på 80-
          </note>
          <note>
            talet ett antal utredningar för att belysa problemen i storstäderna
            och särskilt i Stockholmsregionen. När
          </note>
          <note>
            Dennisförhandlingarna kring trafikfrågorna i Stockholmsregionen
            inleddes under 1989 byggde de på förslag som i stort sett var
            färdigutredda på tjänstemannanivå. Trafiksituationen hade visat
            sig bli så besvärlig att den socialdemokratiska regeringen ansåg
            att något måste göras.
          </note>
          <note>
            Bedömningen fick instämmande från i stort sett alla partier,
            inte minst från den borgerliga oppositionen. Den slutliga Dennisöverenskommelsen
            ingicks den 29 september 1992 med Socialdemokraterna,
          </note>
          <note>
            Folkpartiet och Moderaterna som undertecknare.
          </note>
          <note>
            Syftet med överenskommelsen var trefaldigt: att förbättra regionens
            miljösituation, att öka tillgängligheten och att förbättra regionens
            utveckling.
          </note>
          <note>
            De ambitiösa kommunala förhandlarnas ansträngningar för att komma
            till rätta med regionens trafikproblem fick dock inte den framgång
            som Stockholmsregionen så väl hade behövt. Efter mycket långhalande
            och vankelmod spräckte slutligen den socialdemokratiska regeringen
            den 7 februari 1997
          </note>
          <note>
            hela överenskommelsen, en i grunden Stockholmsfientlig åtgärd
            helt i samklang med de partier som så konsekvent motarbetar Stockholms
            välfärd.
          </note>
          <note>
            Nu nära tio år efter Dennisöverenskommelsens undertecknande ser
            vi konsekvenserna. Vem är beredd att i dag påstå att förhållandena
            har blivit bättre under dessa tio år, då i stort sett ingenting
            mer än en spårvägsbana har färdigställts i regionen? Var är förbifarterna
            som skulle ha tagit ut biltrafiken från city? Var är vägringen
            runt innerstaden med Norra länken, som skulle ha tagit bort de
            farliga flygbränsletransporterna från stadens norra och högtrafikerade
            delar?
          </note>
          <note>
            Var är tredje spåret över, alternativt under Riddarholmen, denna
            utvidgning av järnvägstrafikens getingmidja som skulle ha kunnat
            göra det möjligt för oändligt många människor att bo i olika delar
            av
          </note>
          <note>
            Mälardalen och ändå bidra till huvudstadens arbetskraft och utveckling
            - och därmed också medverka till en fortfarande bebodd landsbygd
            både norr och söder om Mälaren? Någon ny järnvägsbanesträckning
            har inte tillkommit över östra Mälaren på 130 år.
          </note>
          <note>
            Regeringens inaktivitet är oförsvarlig. Stockholms läns medborgare
            betalar årligen över 5 miljarder i fordonsanknutna skatter och
            får tillbaka 1 miljard i väganslag. Därtill kommer alla de andra
            pålagorna i form av skatteutjämning osv. Stockholmarna får sitta
          </note>
          <note>
            47 timmar, alltså en dryg arbetsvecka, mer på arbetsresor än
            den genomsnittlige svensken får göra per år.
          </note>
          <note>
            Statsrådet Rosengren har gång efter annan lovat att en infrastrukturproposition
            ska komma, ibland om något kvartal; ibland har det hetat om något
            halvår.
          </note>
          <note>
            En gång hette det att det skulle komma en sådan proposition innan
            snön faller. Kvartalen har gått, halvåren har gått och snön har
            fallit. Nu har snön t.o.m.
          </note>
          <note>
            snart helt töat bort. Dessvärre verkar det som om även infrastrukturpropositionen
            har töat bort. I vart fall har den inte dykt upp där den borde
            ha funnits, nämligen på riksdagens bord.
          </note>
          <note>
            Av dagens tidningar framgår, som Elver Jonsson påpekade, att
            även socialdemokraterna i Stockholm blivit otåliga över regeringens
            sölande. Arbetarkommunens beslut i går kväll är bevis nog. Det
            beror inte på okunskap. Redan den 2 november 1999 citerade statsrådet
            Rosengren här i kammaren en utredning och sade:
          </note>
          <note>
            "Enligt en färsk studie tog en bilresa de tolv kilometerna från
            Bredäng söder om Stockholm till Norrtull nästan en timme i anspråk.
            Medelhastigheten var
          </note>
          <note>
            14 kilometer i timmen. Bränsleförbrukningen under de fyra långsammaste
            kilometrarna var 2,5 liter per mil, dvs. mer än tre gånger det
            normala. Det innebär ökat utsläpp av föroreningar och kolmoxid.
            Detta är sagt för att ge en bild. Kollektivtrafiken borde byggas
            ut och vara bättre."
          </note>
          <note>
            Så sade alltså statsrådet Rosengren i kammaren i slutet av 1999.
            Ännu har vi inte sett någon infrastrukturproposition, bara en
            ny utredning om det som var färdigutrett redan 1989 och som var
            politiskt färdigförhandlat den 29 september 1992.
          </note>
          <note>
            Några signaler har inte kommit från regeringen i dessa frågor
            annat än från statsrådet Rosengren. Dock skrev statsrådet Larsson
            den 7 november 1999 i Dagens Nyheter: "Även om vi satte sprätt
            på hela landets väganslag enbart i stockholmsregionen vilket i
            och för sig är en orimlighet skulle vi inte lyckas bygga bort
            bilköerna. Det skulle också tyvärr vara ganska fruktlöst att enbart
            satsa på utbyggnad av kollektivtrafiken; det leder bara till att
            de som redan nu väljer buss och tunnelbana ökar sitt kollektivåkande
            ytterligare medan resten framhärdar i att ta bilen t.ex. till
            och från jobbet."
          </note>
          <note>
            Detta var miljöministerns bedömning av trafiksituationen i Stockholmsområdet.
          </note>
          <note>
            Fru talman! Jag undrar om det var så att statsrådet
          </note>
          <note>
            Larsson skrämde bort Björn Rosengren från arbetet med att förbättra
            framkomligheten och kommunikationerna i landet. Det tycks ju i
            vart fall vara så med trafiklösningarna i Stockholm. Det enda
            som statsrådet Rosengren har vågat sig på är en ny utredning som
            får rikligt med tid för att uppenbarligen inte bli färdig för
            tidigt.
          </note>
          <note>
            Eftersom vi dessutom känner till att statsrådet
          </note>
          <note>
            Pagrotsky emellanåt starkt engagerat sig i den lokala stockholmska
            trafikdebatten och då inte på miljöministerns sida, är det väl
            en ganska kvalificerad gissning att problemen med att få fram
            en trafiklösning för Stockholmsregionen främst kan sökas i motsättningar
            inom regeringen. Dessvärre är det inte något nytt. Det var så
            redan på Uusmanns och Thams tid.
          </note>
          <note>
            Riksdagen bör ta initiativ till att klara ut de här problemen
            nu när inte regeringen förmår att leda landet ut ur problemen.
          </note>
          <note>
            Fru talman! Jag upprepar mitt instämmande med tidigare moderata
            yttranden här i kammaren i dag.
          </note>
          <note type="speaker">
            Anf. 6 JOHNNY GYLLING (kd):
          </note>
          <note>
            Fru talman! Moderaternas begäran att få väcka motion om infrastrukturen
            är mycket lätt att sympatisera med. Sverige har i dag en regering
            som låter vägarna förfalla, och både näringsliv och enskilda människor
            lider av detta. I debatt efter debatt har vi kristdemokrater påmint
            den ansvarige ministern
          </note>
          <note>
            Björn Rosengren om detta. Han har svarat med att ytterligare
            skjuta på infrastrukturpropositionen.
          </note>
          <note>
            Sedan räcker det naturligtvis inte med att lägga fram en proposition.
            Det måste till mera pengar.
          </note>
          <note>
            Kristdemokraterna har avsatt 9,5 extra miljarder under treårsperioden.
            Vi har redovisat detta i vår trafikmotion som väcktes i höstas.
            Vi kommer att fortsätta att redovisa våra tankar i kommande motionsarbete.
          </note>
          <note>
            Här finns nu en samlad opposition som vill förbättra både vägar
            och järnvägar i hela landet, och vi är otåliga. Vart man än reser
            i Sverige förs detta upp av människor: När ska vi få en bättre
            väg? När ska vi få en trafiksäkrare väg? När ska järnvägen rustas
            upp?
          </note>
          <note>
            Regeringens trafikpolitik är ett misslyckande.
          </note>
          <note>
            Fru talman! Även om vi står bakom kravet på stora satsningar
            på infrastrukturen kan vi inte med bästa vilja i världen finna
            att det är förenligt med riksdagsordningen att väcka en motion
            i denna fråga just nu, som moderaterna har begärt att få göra.
            Därför skulle vi vid en votering ha röstat nej.
          </note>
          <note>
            Regeringens infrastrukturproposition är utlovad till hösten.
            I senaste numret av MHF:s tidning Motorföraren lovar Björn Rosengren
            att både äta upp sin hatt och byta jobb om han inte kan leverera
            propositionen till hösten. Oavsett hur utgången blir har vi alltså
            något exceptionellt att se fram emot den här hösten.
          </note>
          <note type="speaker">
            Anf. 7 SVEN BERGSTRÖM (c):
          </note>
          <note>
            Fru talman! Låt mig inleda med att gratulera moderaterna till
            framgången att på detta närmast kuppartade sätt få till en extra
            debatt, eller demonstration om man så vill, kring vägfrågorna.
            Från Centerpartiets sida tycker vi dock att detta är att göra
            våld på gällande riksdagsordning och faktiskt också dålig respekt
            för det sätt att arbeta som partierna och talmannen tidigare varit
            överens om. Det moderata initiativet framstår som än mer anmärkningsvärt
            när man här i dag inte ens yrkar på att motionen ska få remitteras
            till berört utskott för beredning.
          </note>
          <note>
            I sakfrågan har Centerpartiet varit starkt pådrivande för att
            mer pengar måste anvisas till vägar och järnvägar så att kraven
            på en hög och jämn standard på transportområdet ska kunna tillgodoses.
            För år
          </note>
          <note>
            2001 ansåg vi det nödvändigt att tillföra 2,4 miljarder utöver
            regeringens förslag till vägsektorn och 700
          </note>
          <note>
            miljoner kronor mer till järnvägen. Därmed var Centerpartiet
            det parti, tillsammans med Kristdemokraterna, som satsade hårdast
            för att rusta våra många dåliga vägar runtom i landet och på allvar
            börja arbetet med att ta igen det under flera år eftersatta underhållet
            - detta sagt som en replik till Per-Richard
          </note>
          <note>
            Molén, som i sitt anförande hävdade att andra partier har följt
            Moderaterna i spåren. Från Centerpartiets sida har vi gått i spetsen
            för den här opinionsbildningen och för att lägga fram konkreta
            förslag.
          </note>
          <note>
            Vi såg fram emot den infrastrukturproposition som regeringen
            aviserat till mars år 2000. Det kom ingen proposition då. Det
            kom ingen proposition hösten 2000, och det kommer ingen proposition
            våren
          </note>
          <note>
            2001. Den kommer i stället hösten 2001 - annars ska
          </note>
          <note>
            Rosengren äta upp sin hatt, såsom har påpekats här.
          </note>
          <note>
            Detta besked gav näringsministern i den budgetdebatt kring trafikfrågorna
            som hölls i denna kammare onsdagen den 6 december.
          </note>
          <note>
            Vi beklagar väldigt djupt att regeringen drar infrastrukturfrågorna
            i långbänk. Det är mycket allvarligt. Det är också mycket skadligt,
            eftersom vägnätet fortsätter att förfalla och de samhällsekonomiska
            kostnaderna rakar i höjden i takt med att underhållsberget fortsätter
            att växa. Vi är starkt kritiska till att regeringen inte klarar
            av att leva upp till de besked man gett om när utlovade förslag
            ska komma. Vi har också väldigt klart och tydligt sagt att vi
            inbjuder regeringen - om man, som det har sagts, har svårigheter
            att komma sams med Vänsterpartiet och Miljöpartiet - att i stället
            våga resonera med de partier i denna kammare som har ambitioner
            att stärka infrastrukturen och rusta vägar och järnvägar till
            en godtagbar standard. Det borde finnas förutsättningar att skapa
            en bred enighet med partier som är angelägna om att till att börja
            med vårda det vägkapital vi har genom ett bättre underhåll, liksom
            att förbättra trafiksäkerhet och framkomlighet genom att bygga
            bort ett antal av de dödsfällor som finns kvar på Europavägar,
            riksvägar och länsvägar.
          </note>
          <note>
            Däremot är vi, fru talman, inte beredda att delta i demonstrationspolitik
            här i kammaren genom att göra våld på riksdagsordningen. Det går
            inte med några rimliga anspråk på seriositet att hävda att denna
            motion skulle få väckas med hänvisning till inträffad händelse
            av större vikt. Därför kommer vi från Centerpartiet, trots att
            vi delar irritationen över regeringens handlingsförlamning i sakfrågan,
            att biträda talmannens förslag i fråga om hanteringen av den moderata
            motionen från den 15 mars om inriktningen av transportinfrastrukturen.
          </note>
          <note type="speaker">
            Anf. 8 STIG ERIKSSON (v):
          </note>
          <note>
            Fru talman! I vetskap om kammarens digra arbete ska jag hålla
            mig kort med anledning av moderaternas motion Inriktningen av
            transportinfrastrukturen
          </note>
          <note>
            2002-2011.
          </note>
          <note>
            Det känns både märkligt och udda att moderaterna i detta läge
            till kammaren väcker en motion angående infrastrukturen. Visserligen
            finns möjligheten att väcka motion, men detta ska i så fall ske
            med anledning av en händelse av större vikt. I det här fallet
            känns det som om moderaterna vill förändra riksdagens ordning
            med att väcka motion med anledning av en icke-händelse. Regeringen
            har aviserat en proposition om infrastrukturen till hösten. Detta
            innebär att moderaterna och andra som vill motionera och debattera
            i frågan inte kommer att sakna möjlighet.
          </note>
          <note>
            Jag har ingen anledning att här och nu ta upp en fortsatt debatt
            med moderaterna om infrastrukturen, eftersom tillfälle kommer
            att ges i ett senare skede.
          </note>
          <note>
            Det är en debatt som vi från Vänsterpartiet ser fram emot.
          </note>
          <note>
            Fru talman! Det är däremot märkligt att Per-
          </note>
          <note>
            Richard Molén med så lång erfarenhet tydligen har dålig koll
            på vilka partier som finns representerade i den svenska riksdagen.
            Mig veterligt finns inget parti som heter Kommunisterna.
          </note>
          <note>
            Fru talman! Det är olyckligt om vi använder oss av riksdagen
            som någon sorts lekstuga - eller till ovanliga initiativ, som
            Per-Richard Molén hellre vill kalla det. Därför, fru talman, vill
            jag yrka avslag på moderaternas begäran.
          </note>
          <note type="speaker">
            Anf. 9 PER-RICHARD MOLÉN (m) replik:
          </note>
          <note>
            Fru talman! När man lyssnar på Stig Eriksson kan man höra ett
            "Surt, sa räven om rönnbären." Det är klart att andra hellre skulle
            ha velat göra det moderaterna nu gör när det gäller att se till
            att vi får ordning på de svenska vägarna, de svenska järnvägarna,
            flyget och sjöfarten.
          </note>
          <note>
            Det är tragiskt att i trafikutskottet och i andra sammanhang
            notera den stora ovilja och det ointresse som representanterna
            för Stig Erikssons parti redovisar när det gäller att vilja gå
            människorna till mötes för att se till att de får bra vägar. Ni
            motarbetar vid i stort sett alla tillfällen de möjligheter som
            kan finnas att ordna pengar för att få bra vägar.
          </note>
          <note>
            När det gäller flyget är ni i princip fullständigt negativa till
            en utbyggnad. Ni vill satsa på järnvägen.
          </note>
          <note>
            Det skulle vara värdefullt om många av er som tillhör
          </note>
          <note>
            Vänsterpartiet - Stig Eriksson har själv vid tidigare tillfällen,
            som framgår av pressen, sagt att han trots allt har kommunistiska
            värderingar - avstod från att flyga och hellre använde järnvägen
            när ni ska ta er fram och tillbaka i Sverige. Då skulle ideologin
            stämma överens med det praktiska handlandet. Det tycker jag vore
            rätt värdefullt.
          </note>
          <note type="speaker">
            Anf. 10 STIG ERIKSSON (v) replik:
          </note>
          <note>
            Fru talman! Debatten om kommunistiska värderingar kan jag gärna
            ta med Per-Richard närsomhelst, men vid det här tillfället tycker
            jag inte den är lämplig.
          </note>
          <note>
            Däremot vill jag bemöta det Per-Richard tar upp om satsningarna
            på vägar. Det är bara att titta på förra årets budget. Det finns
            faktiskt en satsning, framför allt på den del av landet som jag
            kommer från, inlandet, där problemen med bärighet är störst och
            där det behövs tjälsäkringspengar.
          </note>
          <note>
            Vi återkommer gärna till debatten. Låt oss invänta den infrastrukturproposition
            som ska läggas fram i september. Då ska vi ta debatten.
          </note>
          <note type="speaker">
            Anf. 11 PER-RICHARD MOLÉN (m) replik:
          </note>
          <note>
            Fru talman! När Stig Eriksson säger att det är märkligt och udda
            att man från moderaternas sida tar det här initiativet och i riksdagen
            väcker den här motionen om trafikinfrastrukturen, tycker jag att
            det ganska givet visar på vilket ointresse det finns från
          </note>
          <note>
            Vänsterpartiets sida, inte minst i de norra länen där ni har
            en mycket stark ställning. Det visar att ni sviker era egna vänsterpartiväljare
            i skogslänen genom att driva den här politiken i riksdagen. Om
            det är någonting som det finns anledning att använda som argument
            för en lämplig behandling av den här motionen är det att det är
            en händelse av större vikt. Är det inte en händelse av stor vikt
            när man inte lägger fram en utlovad infrastrukturproposition i
            tid, utan låter trafikolyckor öka och vägar förfalla? Är det Vänsterpartiets
            politik för sina väljare i skogslänen i Norrbotten,
          </note>
          <note>
            Västerbotten, Jämtland, Västernorrland, Gävleborgs län och Värmland?
          </note>
          <note type="speaker">
            Anf. 12 STIG ERIKSSON (v) replik:
          </note>
          <note>
            Fru talman! Udda, säger Per-Richard Molén. Ja, den är udda i
            den bemärkelsen att detta inte är någon händelse av större vikt.
            Det finns en proposition aviserad till september. Den debatten
            om infrastrukturen är jag mycket villig att föra. Jag ser mycket
            fram emot debatten om inlandet men också om storstäderna.
          </note>
          <note type="speaker">
            Anf. 13 MONICA ÖHMAN (s):
          </note>
          <note>
            Fru talman! Jag vill helt kort för socialdemokraternas räkning
            deklarera att jag biträder talmannens förslag att motionen ska
            läggas till handlingarna utan att remitteras till trafikutskottet.
            Jag yrkar alltså avslag på det moderata förslaget.
          </note>
          <note>
            Vad gäller infrastrukturen och de moderata förslagen tänker jag
            faktiskt inte uppta kammarens tid med att diskutera dem nu, utan
            vi får anledning att återkomma till den diskussionen i höst när
            inriktningspropositionen landar på riksdagens bord.
          </note>
          <note type="speaker">
            Anf. 14 INGA BERGGREN (m):
          </note>
          <note>
            Fru talman! Jag skulle gärna vilja lägga ytterligare en bild
            till den här diskussionen.
          </note>
          <note>
            I Öresundsregionen händer mycket och där väntas en dynamisk utveckling.
            Öresundsregionen har och kommer att ha fortsatt stor betydelse
            för utveckling och tillväxt i Sverige framgent. Där har Skåne
            en geografisk nyckelplacering vid södra Östersjön. Potentialen
            för vidgad handel med länderna i Centraloch Östeuropa är stor
            och påverkas av kommande utvidgning av EU med nya medlemsländer.
          </note>
          <note>
            Fasta förbindelser över Stora Bält, Öresund och på sikt troligen
            över Fehmarn Bält ger nya möjligheter vid samverkan och effektiva
            transportlösningar.
          </note>
          <note>
            Därtill kommer också förväntningarna på effekten av den fasta
            förbindelsen över Öresund. Detta sammantaget ställer krav på ett
            väl fungerande transportsystem. Det är också av stor betydelse
            för förbindelsen med övriga Sverige.
          </note>
          <note>
            Transportsystemet är en av de viktigaste faktorerna när det gäller
            en fortsatt god utveckling för hela
          </note>
          <note>
            Sverige. Det är avgörande för var man kan bo, arbeta och studera
            och hur lätt det är att få vardagslivet att fungera.
          </note>
          <note>
            Möjligheten att transportera varor och att resa inom landet och
            dess regioner samt till och från omvärlden är avgörande för att
            Sverige ska kunna ta del av de nya förutsättningarna. Där vill
            jag peka på att hamnarna i Skåne erbjuder och tillsammans med
          </note>
          <note>
            Öresundsbron kommer att erbjuda näringslivet alternativa vägar
            för gods som ska till och från olika destinationer i Europa.
          </note>
          <note>
            Öppningen mot de östra delarna talar för fortsatt ökande handelsutbyte,
            godstransportvolymer och därmed fler färjeleder österut. Det blir
            därför allt viktigare att tillse att anslutande infrastruktur
            fungerar väl, snabbt, säkert och effektivt.
          </note>
          <note>
            Hur viktigt transportsystemet är för tillväxt och konkurrenskraft
            har både näringsministern och statsministern talat ganska mycket
            om. Varför gör man då ingenting? Varför vänta med en infrastrukturproposition
            när man verkligen behöver göra någonting?
          </note>
          <note>
            Det är bara att se på de nationella vägar som går genom landskapet
            Skåne: E 4 Helsingborg-Stockholm, E 6 Trelleborg-Malmö-Helsingborg-Göteborg
            och vidare mot Oslo, E 22 Trelleborg-Malmö-Kristianstad och vidare
            mot Blekinge och Kalmar och inte minst delar av E 65 Ystad-Malmö.
            Det här är viktiga stråk där de felande länkar som fortfarande
            finns måste åtgärdas så att de får en bättre standard för kommande
            transportbehov. Det är sådana saker som jag menar att regeringen
            måste ta sitt ansvar för, likaväl som för att tillföra resurser
            till järnvägsstråken, både för gods och människor, genom Skåne.
          </note>
          <note>
            Jag tycker att det är dags att ytterligare understryka att det
            finns väldigt många frågor runtom i Sverige, inte minst i min
            egen kommun Trelleborg, där det socialdemokratiska kommunalrådet
            frågar sina egna riksdagsledamöter från Skåne: Vad gör ni egentligen?
          </note>
          <note>
            Överläggningen var härmed avslutad.
          </note>
          <note>
            Motionen lades till handlingarna.
          </note>
          <note>
            7 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            2000/01:71 till utbildningsutskottet
          </note>
          <note>
            2000/01:82 till miljö- och jordbruksutskottet
          </note>
          <note>
            2000/01:87 till lagutskottet
          </note>
          <note>
            2000/01:92 till justitieutskottet
          </note>
          <note>
            8 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Utbildningsutskottets betänkanden 2000/01:UbU9-
          </note>
          <note>
            UbU12
          </note>
          <note>
            Trafikutskottets betänkande 2000/01:TU9
          </note>
          <note>
            Arbetsmarknadsutskottets betänkande AU9
          </note>
          <note>
            9 § Svenskt deltagande i fredsstyrka i Kosovo
          </note>
          <note>
            Föredrogs utrikesutskottets betänkande 2000/01:UU12
          </note>
          <note>
            Svenskt deltagande i fredsstyrka i Kosovo.
          </note>
          <note type="speaker">
            Anf. 15 VIOLA FURUBJELKE (s):
          </note>
          <note>
            Herr talman! För mindre än två år sedan beslöt kammaren, på rekommendation
            från ett sammansatt försvars- och utrikesutskott, om att tillåta
            svensk trupp i en fredsstyrka i Kosovo. Vi gjorde det i en situation
            där vi hade sett bilder på folkmassorna i krigets Kosovo. Det
            var för sent. Europa anklagades, och anklagade sig självt, för
            passivitet och för handlingsförlamning. Bilderna från Blace lever
            fortfarande på våra näthinnor.
          </note>
          <note>
            I dag är återigen en väpnad konflikt under uppsegling i regionen.
            Det finns flera skillnader, men det finns också flera likheter.
          </note>
          <note>
            Skillnaderna är att vi nu reagerar tidigt. Ännu är det inte öppet
            krig i regionen. Det är fortfarande ett geografiskt begränsat
            område, och det är inte särskilt många människor involverade.
            Då var det serberna som var förövarna under en grym diktator,
            Milosevic.
          </note>
          <note>
            I dag har vi haft ett demokratiskt val i Förbundsrepubliken Jugoslavien.
            Vi har en ny president.
          </note>
          <note>
            Likheterna är att målet för svenskt deltagande i en styrka i
            dag är detsamma som det var då. Sverige vill genom att utöka mandatet
            för KFOR-styrkan i Kosovo bidra till att fred och stabilitet ska
            kunna råda i regionen framgent. Sverige vill minska människors
            lidande, och vi vill försöka förhindra att konflikten får en spridning.
          </note>
          <note>
            I det syftet har utrikesutskottet, med hörande av försvarsutskottet,
            tagit ett s.k. utskottsinitiativ till att utvidga den svenska
            Kosovotruppens mandat geografiskt. Vi menar att de också ska kunna
            verka i den buffertzon som skapades utanför Kosovo och i de gränsnära
            områdena i Makedonien, under förutsättning, naturligtvis, av medgivande
            från Förbundsrepubliken Jugoslavien och från den makedoniska regeringen.
            Deras uppdrag blir i första hand att skydda de
          </note>
          <note>
            30 "EU-monitorer" som EU har beslutat att utplacera i zonen.
            De ska också kunna bevaka den makedoniska gränsen och försöka
            förhindra att terrorister får fri passage i området.
          </note>
          <note>
            Det är ett enigt betänkande. Såväl försvarsutskottet som utrikesutskottet
            står bakom detta. Att vi har agerat så snabbt med ett utskottsinitiativ
            innebär att vi på mindre än två veckor från det vi först började
            diskutera frågan kan komma till ett beslut i kammaren. Vi vill
            naturligtvis uttrycka vår uppskattning för att vi har kunnat få
            ärendet behandlat så tidigt i kammaren. Vi har kommit överens
            om att inte belasta kammaren med en lång debatt i en fråga där
            vi ändå är eniga. Jag vill ändå understryka betydelsen av dagens
            beslut.
          </note>
          <note>
            Herr talman! Jag yrkar bifall till utrikesutskottets hemställan
            i UU12.
          </note>
          <note>
            I detta anförande instämde Tone Tingsgård (s).
          </note>
          <note type="speaker">
            Anf. 16 KARIN WEGESTÅL (s):
          </note>
          <note>
            Herr talman! Riksdagen ska i dag besluta om ett utökat mandat
            för soldaterna som tjänstgör i den svenska bataljonen i Kosovo.
            Beslutet om svenskt deltagande i fredsstyrkan fattades av riksdagen
            på våren 1999. Den Natoledda KFOR-styrkan etablerades i Kosovo
            i juni 1999 efter beslut i FN:s säkerhetsråd - resolutionen 1244.
          </note>
          <note>
            KFOR:s uppgift var att säkerställa tillbakadragandet av de jugoslaviska
            styrkorna och att avväpna den kosovoalbanska separatistgerillan
            UCK. Denna avväpning blev inte av, och detta har bidragit till
            den nuvarande hotfulla situationen. En säker miljö skulle också
            skapas i Kosovo så att alla flyktingar skulle kunna återvända.
            Inte heller detta har åstadkommits.
          </note>
          <note>
            I resolutionen ingick också en internationell, civil närvaro
            i Kosovo - som efter de uppgifter jag har fått har fungerat bra.
            Samtidigt beslöt man att inrätta en säkerhetszon, en halv mil
            in i Serbien längs gränsen till Kosovo. Jugoslaviska styrkor skulle
            därmed hindras från att återvända in i Kosovo. I den säkerhetszonen
            har varken militär eller specialpolis från Jugoslavien fått vistas
            - bara lokala poliser. Genom avtalet inrättades också en gemensam
            kommission för att säkerställa att avtalet skulle hållas. I denna
            demilitariserade zon har den kosovoalbanska gerillan tillåtits
            att etablera sina ställningar.
          </note>
          <note>
            Sverige bidrar nu med en bataljon i Kosovo på ca
          </note>
          <note>
            800 personer, men svensk trupp kan bara agera inom
          </note>
          <note>
            Kosovos geografiska område.
          </note>
          <note>
            Utskottet anger att till följd av utvecklingen i Kosovo - dvs.
            upptrappade våldshandlingar, på vissa ställen hela tiden, men
            på sista tiden har de blivit ännu värre - speciellt i gränstrakterna
            mellan Serbien och Makedonien, behöver mandatet för KFOR-
          </note>
          <note>
            styrkan ändras. Ändringen fordrar ett beslut i riksdagen. Därför
            har vi denna minidebatt i kammaren i dag.
          </note>
          <note>
            Beslutet i februari i EU att utöka övervakningskommissionen från
            nio till 30 EU-övervakare i det oroliga området förutsätter ett
            utökat mandat för våra soldater, så att de kan gå in i området
            och hjälpa till med eventuella evakueringar om det händer något
            med EU-övervakarna eller vid transporter av skadade.
          </note>
          <note>
            Miljön innebär naturligtvis en större fara för soldaterna. Det
            är egentligen inte meningen att de ska delta i strider. De ska
            finnas där för att garantera säkerheten för EU-observatörerna.
            Det nya mandatet innebär också att de svenska KFOR-soldaterna
            kan agera i Makedonien, där det för närvarande är fullt krig.
            De senaste veckorna har kosovoalbanska terrorister intagit byar
            inne i Makedonien och omringat den näst största staden Tetovo.
            Makedoniens utrikesminister Srdjan Kerim har vädjat om stöd från
          </note>
          <note>
            Nato och KFOR. Efter en lång debatt om det internationellt styrda
            Kosovo fördömde FN:s säkerhetsråd på kvällen fredagen den 16 mars
            det extremistiska våld som har spritt sig in i Makedonien.
          </note>
          <note>
            Under det senaste halvåret har de albanska terroristerna trappat
            upp våldet i Presevodalen i det serbiska området, mördat poliser,
            sprängt polisbilar, sprängt busskolonner. Det har hela tiden förekommit
            många människorov, vilket har lett till försvinnanden som inte
            har retts upp.
          </note>
          <note>
            När Nato övertog ansvaret för Kosovo var avväpningen en stor
            uppgift. Det har man inte klarat. Naturligtvis bidrar det till
            att terroristerna har kunnat utvidga sina möjligheter.
          </note>
          <note>
            Nu har inflytande över utvecklingen glidit USA ur händerna, eftersom
            de naturligtvis inte vill ta strid med sina tidigare allierade.
            Alla vet att USA samarbetade när det gäller inbördeskriget och
            kriget mot
          </note>
          <note>
            Jugoslavien.
          </note>
          <note>
            Herr talman! Överste Bo Pellnäs, en av Sveriges mest erfarna
            Balkanexperter, tidigare bl.a. chef för en
          </note>
          <note>
            FN-mission i Makedonien under första hälften av
          </note>
          <note>
            1990-talet, har i en artikel i DN den 14 mars beskrivit
          </note>
          <note>
            Balkans allvarliga situation utifrån riskerna för ett krig i
            Makedonien. Han anser att en snabb och omfattande civil fredsbevarande
            insats behövs i Makedonien och föreslår att statsminister Göran
            Persson tar initiativ till en sådan aktion som ordförande i EU.
          </note>
          <note>
            En stark observatörsorganisation, stor nog att täcka hela Makedonien,
            bör omedelbart skapas. Den kan vara polisiär, militär eller civilklädd
            men måste ha resurser att omedelbart kunna kalla in militära och
            polisiära helikopterburna specialförband som i samverkan med dubbeletniska
            makedoniska förband kan säkerställa lag och ordning. Jag önskar
            att statsministern tar till sig detta råd.
          </note>
          <note>
            Anfallskriget mot Förbundsrepubliken Jugoslavien kom till stånd
            genom den amerikanska utrikesministern Madeleine Albrights manipulationer.
            Det kan ni själva läsa i Kosovorapporten på s. 146-158 som handlar
            om Rambouillet. Nu på lördag den 24 mars är det två år sedan detta
            brott tilläts ske. Det är en mörk epok i Europas historia.
          </note>
          <note>
            Kriget kom till på amerikanskt initiativ och i strid med FN-stadgan
            och folkrätten. USA stödde de kosovoalbanska terroristerna. Naturligtvis
            har detta uppmuntrat den starka albanska nationalismen på
          </note>
          <note>
            Balkan. Nu har, som sagt var, inflytandet över situationen glidit
            USA ur händerna. Mediernas bild av inbördeskriget i Kosovo, som
            en kamp mellan det onda och det goda där terroristerna tilldelades
            det godas roll, har haft stor betydelse även i Sverige -
          </note>
          <note>
            också i denna kammare. De som har haft en annan mening har utsatts
            för angrepp och osakliga anklagelser.
          </note>
          <note>
            Den största skulden till att hela Europa nu riskerar att dras
            in i krig har Clintonadministrationen. Ansvaret för att detta
            inte sker har EU, med Sverige som ordförandeland.
          </note>
          <note>
            Herr talman! Jag instämmer i försvarsutskottets beslut att tillstyrka
            ett utökat mandat för de svenska
          </note>
          <note>
            KFOR-soldaterna. Sverige har en lång tradition när det gäller
            att arbeta i fredens tjänst. Utvidgningen av det nuvarande mandatet
            i en situation med fullt gerillakrig i det aktuella området är
            ett viktigt och allvarligt ställningstagande, vars konsekvenser
            vi i dag inte kan överblicka. Eftersom riksdagsbeslut fordras
            för denna förändring bör riksdagen fortlöpande informeras om utvecklingen
            i det område där den svenska bataljonen kommer att agera.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 16 §.)
          </note>
          <note>
            10 § Kommuner och landsting i internationell samverkan
          </note>
          <note>
            Föredrogs konstitutionsutskottets betänkande 2000/01:KU16
          </note>
          <note>
            Kommuner och landsting i internationell samverkan
          </note>
          <note>
            (prop. 2000/01:42).
          </note>
          <note type="speaker">
            Anf. 17 PER-SAMUEL NISSER (m):
          </note>
          <note>
            Herr talman! Det betänkande vi nu behandlar är
          </note>
          <note>
            KU17 och gäller frågor om kommuner och landsting i internationell
            samverkan. Regeringen föreslår i en proposition att bestämmelserna
            om kommunal tjänsteexport och kommunalt internationellt bistånd
            slås samman till en lag. Man föreslår vidare att kommuners nuvarande
            krav att ha regeringens medgivande för direktexport av kommunala
            tjänster tas bort. Förslaget innebär också att kommunalt internationellt
            bistånd inte längre ska ha som krav att det är humanitärt bistånd.
            Det gäller också att tillstånd för sådant bistånd till länder
            som får svenskt statligt bistånd i dag avskaffas och ersätts med
            en anmälningsplikt till
          </note>
          <note>
            Sida.
          </note>
          <note>
            Från Moderata samlingspartiet är vi inte emot att frågorna samlas
            i en lag. Dock har vi synpunkter på en del av innehållet och vilka
            effekter det kan få.
          </note>
          <note>
            Grunden för den kommunala verksamheten är att kommunen ska verka
            inom den egna kommunen och för sina invånare. Vi tycker att det
            är den grundsynen som ska gälla för kommuner och landsting.
          </note>
          <note>
            Det är viktigt att fastställa att biståndsverksamheten främst
            är en statlig angelägenhet.
          </note>
          <note>
            Vi motsätter oss inte att kommuner och landsting bedriver en
            viss tjänsteexport, t.ex. att bistå med expertkunskap och viss
            biståndsverksamhet genom att skänka bort äldre utrensad utrustning.
            Dock är det alltid viktigt att betona att detta ska ses som en
            extraordinär verksamhet.
          </note>
          <note>
            De kontakter som kommuner och landsting har med t.ex. vänorter
            kan ofta vara bra och utvecklande för kommunen. Men med det förslag
            som majoriteten nu har finns risk att dessa områden, om kommunerna
            har för stora åtaganden, tar kraft från annan verksamhet. Det
            kan även vara ett risktagande med kommuninvånarnas pengar vid
            tjänsteexport. Om kommunerna själva ska göra bedömningen vilka
            projekt man ska gå in i med tjänsteexport i andra länder och biståndsprojekt
            i andra länder kan det få till följd att de kommunala huvuduppgifterna
            eller kärnuppgifterna inte får den prioritering som kommunens
            och landstingets invånare kräver.
          </note>
          <note>
            Dessa frågor ska som regel hanteras av staten men med möjlighet
            för kommuner och landsting, som man har sagt tidigare, att under
            samordnade former bedriva viss tjänsteexport och viss biståndsverksamhet.
          </note>
          <note>
            Herr talman! Jag vill avslutningsvis yrka bifall till den moderata
            reservationen nr 2.
          </note>
          <note type="speaker">
            Anf. 18 HELENA BARGHOLTZ (fp):
          </note>
          <note>
            Herr talman! I sin proposition föreslår regeringen en rad åtgärder
            som syftar till att vidga utrymmet att bedriva kommunal tjänsteexport.
            Det handlar dels om att fler institutioner ska kunna ägna sig
            åt denna verksamhet, dels om generella lättnader i regelverket.
          </note>
          <note>
            Enligt regeringen bör vid sidan av kommuner och landsting ensamma
            dessutom kommunalförbund, regionförbund och kommunala bolag ha
            rätt att engagera sig i export av tjänster. Folkpartiet delar
            inte den uppfattningen.
          </note>
          <note>
            Huvuduppgiften för kommuner och landsting måste vara att värna
            den s.k. kärnverksamheten, dvs.
          </note>
          <note>
            skola, vård och omsorg. Kommuner och landsting ska inte operera
            på marknaden och därigenom ta affärsmässiga risker och äventyra
            fullföljandet av centrala välfärdsuppgifter. När det gäller de
            kommunala bolagen tillkommer dessutom att insynen ofta är dålig
            och möjligheten att utkräva ett demokratiskt ansvar är begränsad.
            Enligt gällande lagstiftning kan kommuner och landsting i viss
            utsträckning ägna sig åt tjänsteexport. Kretsen av kommunala aktörer
            som har den rätten ska inte utökas, tycker Folkpartiet.
          </note>
          <note>
            Inte heller kan vi i Folkpartiet tillstyrka de övriga förslag
            som avser lättnader i det regelverk som omgärdar den kommunala
            tjänsteexporten. Regeringen vill att det ska underlättas för kommunala
            aktörer att bedriva direktexport av tjänster. Kravet på regeringens
            medgivande bör i sådana fall tas bort. Dessutom ska viss varuexport,
            som "utgör ett nödvändigt komplement till eller har ett naturligt
            samband med den tillhandahållna tjänsten" tillåtas.
          </note>
          <note>
            Sammantaget pekar alltså dessa förändringar i en riktning som
            Folkpartiet tar avstånd från. Kommuner och landsting ska koncentrera
            sig på sin verksamhet, inte successivt förvandlas till affärsdrivande
            företag till förfång inte bara för skattebetalarna utan också
            för privata företag som är verksamma i tjänstesektorn.
          </note>
          <note>
            Som grundläggande motiv för de föreslagna lagändringarna anför
            regeringen dels att lagstiftningen bör anpassas till de förhållanden
            som råder i praktiken, dels internationaliseringen och EU-
          </note>
          <note>
            medlemskapet, som anses öka betydelsen av internationellt engagemang
            också hos subnationella aktörer som kommuner och landsting. Folkpartiet
            underkänner båda dessa argument.
          </note>
          <note>
            Att "praxis" när det gäller den kommunala tjänsteexporten har
            utvecklats åt ett håll som inte stämmer med de bestämmelser som
            riksdagen har beslutat om utgör inget rimligt skäl att ändra lagstiftningen.
            Förändringar av lagar måste ske mot bakgrund av en värdering av
            huruvida det är sakpolitiskt riktigt att genomföra en tänkt förändring
            eller inte, och inte basera sig på en uppgiven "eftergiftsstrategi".
            Om regeringen börjar anamma den principen också på andra områden
            öppnar det skrämmande perspektiv för hela det svenska rättssystemet.
          </note>
          <note>
            Det är naturligtvis riktigt, herr talman, som regeringen konstaterar,
            att det pågår en internationalisering som bryter upp traditionella
            strukturer och minskar betydelsen av gamla territoriella gränser.
            Nationalstaterna har på flera områden fått vidkännas en ökad konkurrens
            om att utöva makt och inflytande.
          </note>
          <note>
            Men det är inte heller ett argument för att den kommunala affärsverksamhet
            som redan i dag är alltför stor ska utvidgas ännu mer.
          </note>
          <note>
            Internationalisering sker i praktiken genom det mänskliga utbytet,
            resor och kontakter, och genom att handelsrelationer expanderar.
            Politiker - nationella, regionala och lokala - etablerar kontakter
            över nationsgränserna för att diskutera gemensamma angelägenheter.
          </note>
          <note>
            Inget av detta har någon som helst koppling till frågan om värdet
            av kommunal tjänsteexport. Det saken gäller är om kommuner och
            landsting ska ägna sig åt kommersiell verksamhet som i stället
            kan utövas av privata aktörer. Det anser inte Folkpartiet att
            de ska göra oavsett om det sker med affärspartner inom eller utanför
            Sverige.
          </note>
          <note>
            Regeringen lämnar i sin proposition ett antal förslag som ska
            göra det lättare för kommunala aktörer att ge bistånd. Sammantaget
            öppnar regeringens förslag för en inte obetydlig expansion av
            den kommunala biståndsverksamheten.
          </note>
          <note>
            Det strider mot den i kommunallagen stipulerade lokaliseringsprincipen,
            som är ett viktigt och vida omhuldat rättesnöre för den kommunala
            verksamheten. Den innebär att kommuner och landsting själva får
            ta hand om sådana angelägenheter som är av allmänt intresse och
            som har anknytning till kommunens eller landstingets område eller
            invånare och som inte staten, en annan kommun, ett annat landsting
            eller någon annan har hand om.
          </note>
          <note>
            Det förslag som regeringen lägger fram står också i bjärt konstrast
            till principen om att kommunerna primärt ska ägna sig åt att värna
            kärnverksamheten, dvs. skola, vård och omsorg. Det är en princip
            som
          </note>
          <note>
            Folkpartiet står upp för.
          </note>
          <note>
            För liberaler är världen gränslös. Internationell solidaritet
            är ett av de bärande inslagen i liberalismen.
          </note>
          <note>
            Bistånd till länder och människor i behov av stöd är ett praktiskt
            uttryck för denna centrala liberala tanke.
          </note>
          <note>
            Men biståndspolitiken är och måste förbli en i huvudsak statlig
            angelägenhet.
          </note>
          <note>
            Kommuner och landsting har redan enligt gällande lagstiftning
            vissa begränsade möjligheter att manifestera sin solidaritet genom
            att skänka utrustning som de kan avvara till stater som befinner
            sig i en akut nödsituation. I övrigt är det staten som ägnar sig
            åt internationellt bistånd.
          </note>
          <note>
            Regeringen anför inte några övertygande skäl till att den ordningen
            ska ändras i enlighet med propositionens förslag. Särskilt anmärkningsvärt
            är förslaget att kommunala aktörer ska kunna ge bistånd i form
            av utrustning, annan än sådan de kan avvara, till länder som inte
            får statligt bistånd efter tillstånd av regeringen.
          </note>
          <note>
            Konstitutionellt innebär det en maktförskjutning av utformningen
            av den svenska biståndspolitiken från riksdagen till regeringen.
            Vilka länder som i dag får svenskt bistånd och hur politiken i
            övrigt ska utformas är en fråga för beslut i riksdagen. Med den
            regel som regeringen nu vill införa kan offentligt bistånd komma
            att ges till länder som riksdagen har bestämt inte ska komma i
            fråga för svenskt bistånd.
          </note>
          <note>
            Regeringen - som mycket väl, som vi har sett, kan befinna sig
            i en parlamentarisk minoritetsposition -
          </note>
          <note>
            kan genom den praxis för tillståndsgivningen som utvecklas trotsa
            ett beslut om inriktningen av den svenska biståndspolitiken som
            en majoritet står bakom. Det innebär att kommuner kan lämna direkt
            stöd till länder som riksdagen inte vill lämna bistånd till men
            som regeringen anser att man ska lämna bistånd till. Det är ur
            författningssynpunkt ytterst betänkligt.
          </note>
          <note>
            Folkpartiet avvisar också det i propositionen som handlar om
            internationellt bistånd. Med detta vill jag yrka bifall till reservation
            1, som innebär ett avslag på propositionen.
          </note>
          <note type="speaker">
            Anf. 19 MATS BERGLIND (s):
          </note>
          <note>
            Herr talman! Jag vill börja med att yrka bifall till utskottets
            förslag till riksdagsbeslut i betänkande
          </note>
          <note>
            KU16 och avslag på de två reservationer som finns.
          </note>
          <note>
            När jag första gången läste igenom regeringens förslag och tänkte
            efter vad det skulle bli för debatt om det, eftersom jag visste
            att det skulle hamna på
          </note>
          <note>
            KU:s bord, verkade det ganska enkelt. Det såg ut att vara en
            inriktning som det inte kunde råda några som helst politiska motsättningar
            om. Det blir ett enigt betänkande, och sedan är väl den här frågan
            avgjord, tänkte jag.
          </note>
          <note>
            När man läser sammanfattningen av vad förslaget innebär ser man
            att regeringen föreslår nuvarande krav på att regeringens medgivande
            för s.k. direktexport av kommunala tjänster tas bort. De kommuner
            och landsting som vill får själva avgöra på vilket sätt tjänsteexporten
            lämpligast ska bedrivas.
          </note>
          <note>
            Vidare kommer inte längre att krävas att kommunalt internationellt
            bistånd är humanitärt. Kommunalt bistånd till länder som får statligt
            bistånd ska anmälas till Sida. Det är bara för att hålla ihop
            det så att man är medveten om vilka olika biståndsmedel som används
            så att man får en helhet.
          </note>
          <note>
            Regeringen skriver också: För att lämna bistånd till länder som
            inte får svenskt statligt bistånd ska däremot regeringens tillstånd
            krävas. Det görs av samma anledning, dvs. att man vill ha ett
            grepp över vilka biståndsmedel som finns och till vilka länder
            de går så att man ska ha ett övergripande ansvar. Flera talare
            har varit inne på att det är statens övergripande ansvar hur biståndsmedel
            ska användas.
          </note>
          <note>
            Herr talman! Jag uppfattade att det skulle vara svårt att få
            någon som helst politisk oenighet kring detta. Men i den politiska
            världen är ingenting omöjligt. Det dök upp två reservationer.
            Jag tänkte koncentrera mig på Folkpartiets reservation.
          </note>
          <note>
            Folkpartiet har inte bara synpunkter på att regeringen ska lämna
            sitt godkännande. Kommunerna ska inte ha kompetensen att själva
            avgöra vilket bistånd de är benägna att ge. Man skriver dessutom
            att kommuner och landsting ska koncentrera sig på sin kärnverksamhet:
            skola, vård och omsorg. Jag tycker mig ha hört det uttrycket förut.
            De ska inte omvandlas till affärsdrivande företag som tar kommersiella
            risker på skattebetalarnas bekostnad.
          </note>
          <note>
            Det är att ta i när det gäller den här typen av frågor. Kommunerna
            själva omyndigförklaras. De är inte kapabla att bedöma vilket
            slags bistånd de ska kunna klara av att ge och heller inte till
            vilka länder det ska gå, utan de ska fråga staten om lov.
          </note>
          <note>
            Det har på senaste tiden varit en ordentlig debatt om den kommunala
            självstyrelsen. Det har kommit upp frågeställningar i den diskussionen
            som har gjort mig lite överraskad över vilken oerhörd tyngd man
            har lagt på den kommunala självstyrelsen. Sakfrågan i sig är inte
            så oerhört glasklar. Det finns en balanspunkt mellan vad som är
            ett kommunalt ansvar och vad som är ett övergripande statligt
            ansvar.
          </note>
          <note>
            Den diskussionen tror jag är nyttig, och det är viktigt att vi
            för den. Men jag blir lite överraskad, lindrigt uttryckt, när
            man hävdar att kommunerna själva kan ta ansvar för utförsäljning
            av bostadsbolag och sjukhus. När man vill rasera något som vi
            med gemensamma krafter har byggt upp är den kommunala självstyrelsen
            oerhört viktig.
          </note>
          <note>
            Vi kan titta på en utomordentligt tydlig kommunal angelägenhet
            och bedömningsfråga där man redan i dag tar initiativ och har
            klara inriktningar vad det är för bistånd man vill ge och till
            vilka länder. Skillnaden blir nu bara att kommunerna, om lagförslaget
            går igenom, inte behöver be regering och riksdag om lov att göra
            det. Den kompetensen finns hos kommunerna.
          </note>
          <note>
            Jag tycker att det känns lite märkligt hur debatten om den kommunala
            självstyrelsen har utvecklats under den senaste tiden. När det
            är för hela samhället och inte bara för en enskild kommun, stora,
            övergripande och viktiga frågor är kommunerna fullt kapabla ta
            ansvaret. I en liten mycket begränsad kommunal verksamhet, som
            dessutom är oerhört angelägen för mottagarländerna, är kommunerna
            omyndigförklarade. Då ska staten som överhuvud godkänna vilken
            inriktning de har.
          </note>
          <note>
            Det är en logik som haltar något. Jag kan uttrycka det lite tillspetsat,
            något som är väl underbyggt i de reservationer som finns. När
            den kommunala självstyrelsen handlar om att ge bort uttjänta sjukhussängar
            anser Folkpartiet att kommunerna inte själva kan avgöra frågan
            och att de inte är kapabla att fatta beslut om det. Men när det
            gäller att sälja ut akutsjukhus till privata intressen - då är
            man mycket kapabla att fatta beslut själva i kommunerna.
          </note>
          <note type="speaker">
            Anf. 20 HELENA BARGHOLTZ (fp) replik:
          </note>
          <note>
            Herr talman! Mats Berglind förringar den betydelse som det här
            förslaget har. Jag tycker att Mats
          </note>
          <note>
            Berglind skulle titta lite närmare på vad det innebär.
          </note>
          <note>
            Det framgår mycket tydligt av propositionen att det handlar om
            en rad åtgärder som syftar till att vidga utrymmet för att bedriva
            den kommunala tjänsteexporten.
          </note>
          <note>
            Den här propositionen handlar om två frågor, kommunal tjänsteexport
            och internationellt bistånd.
          </note>
          <note>
            När det gäller den kommunala tjänsteexporten är det ju så att
            mycket av den exporten mellan den enskilda kommunen och andra
            länder skulle gå genom de kommunala bolagen. Vi från Folkpartiets
            sida är mycket skeptiska, rentav negativa, till de här kommunala
            bolagen helt enkelt baserat på de erfarenheter man har av alla
            misslyckade kommunala bolag.
          </note>
          <note>
            Det är också så att kretsen av aktörer vidgas. Det har inte Mats
            Berglind berört alls. Det är inte bara kommuner och landsting
            som skulle ha de här möjligheterna. Det är också kommunalförbund
            och regionförbund utöver de kommunala bolagen. Då kan man fråga
            sig en sak. Om man ser på det rent demokratiskt är ju personer
            som sitter i kommunerna och ägnar sig åt sådan här verksamhet
            direktvalda. De kan få bära ansvaret för det här i samband med
            val. Men de som sitter i kommunalförbund och regionförbund är
            ju indirekt valda. Samma sak gäller dem som sitter i kommunala
            bolag. Hur ska de få bära ett ansvar för misslyckanden på det
            här området?
          </note>
          <note>
            Ett annat ställningstagande som vi har gjort är att kommunerna
            har fullt sjå med att klara av den verksamhet de har i dag. Man
            behöver inte gå in och ägna sig åt mer. Satsa hellre på bättre
            kvalitet i det som görs. Vi är båda två mycket medvetna om de
            problem som finns i den kommunala verksamheten när det gäller
            att värna om de här kärnområdena; skola, vård och omsorg.
          </note>
          <note>
            Lokaliseringsprincipen är också viktig. Den anser jag att man
            tummar på genom det här förslaget.
          </note>
          <note type="speaker">
            Anf. 21 MATS BERGLIND (s) replik:
          </note>
          <note>
            Herr talman! Nu tycker jag att Helena Bargholtz hade lite svårt
            att klara ut vad det egentligen är som gör att man reserverar
            sig mot det här. Den bild som
          </note>
          <note>
            Helena Bargholtz målar upp i sin replik är att nu ska det läggas
            ned skolor. Nu ska det försämras inom sjukvården för nu ska man
            bedriva biståndsverksamhet till andra länder. Alla som över huvud
            taget har någon som helst insikt i den kommunala verksamheten
            vet ju att det här är i undantagsfall och att det sker i mycket
            liten uträckning.
          </note>
          <note>
            Däremot kommer det kanske att fordras ett utvidgat internationellt
            arbete även på kommunal nivå. Det här kan vara ett sätt att vara
            med i en sådan utveckling. Då tycker jag inte att vi med byråkratiska
            medel ska försöka hindra en sådan utveckling. När det sedan gäller
            kommunala bolag, kommunförbund och hela det kapitlet vet vi att
            Folkpartiet inte tycker att man ska ha kommunala bolag. Därmed
            är det punkt med det.
          </note>
          <note>
            Men att göra det till något slags ytterligare devis att det i
            den här frågan skulle vara några oegentligheter, eller att det
            skulle vara en skumraskverksamhet man håller på med, är väl i
            alla fall att ta till i överkant. De politiskt förtroendevalda
            är demokratiskt valda. Alltså har man rätt att utkräva ansvar
            för deras handlande. Det gäller oavsett vilken position de sitter
            i, om det är ett kommunförbund, ett kommunalt bolag eller ett
            fullmäktige. Det går inte att göra så här.
          </note>
          <note>
            En fråga till Helena Bargholtz: Tycker Helena att det är rimligt
            att man inte i kommunerna själva ska få avgöra om man ska skänka
            bort lite sjukhussängar när hon tycker att det är helt rimligt
            att sälja ut akutsjukhus till vinstintressen?
          </note>
          <note type="speaker">
            Anf. 22 HELENA BARGHOLTZ (fp) replik:
          </note>
          <note>
            Herr talman! Mats Berglind vet precis som jag att man i dag får
            skänka bort sjukhussängar. Det är inget som hindrar det. Vi har
            inte sagt att man inskränka de möjligheter vi har i dag. Men man
            ska alltså inte utvidga dem.
          </note>
          <note>
            Sedan är det fråga om vad lokaliseringsprincipen innebär. Det
            är ju en mycket viktig princip som också är kopplad till den kommunala
            självstyrelsen. Den innebär att man i kommuner och landsting ska
            ägna sig åt sådan verksamhet som ligger inom det geografiska område
            man har och som berör de egna medlemmarna. Det är detta som det
            i första hand handlar om. Det är därför jag ser en risk för att
            man tummar på lokaliseringsprincipen genom att man utökar möjligheterna
            till internationell verksamhet på det sätt som propositionen föreslår.
            Vi från Folkpartiet är mycket för att man ska ge bistånd. Det
            är en mycket viktig, central tanke för oss. Men det ska ske på
            rätt nivå. Här har staten ett ansvar.
          </note>
          <note>
            Jag är rädd för att staten med de här möjligheterna kanske i
            praktiken kommer att lämpa över mer och mer ansvar för biståndspolitiken
            på kommunerna. Det kan också bli en oklar ansvarsrelation mellan
            kommuner och landsting i den här frågan. Det kan bli så att kommunerna
            inte riktigt vet hur det är. De tar på sig uppgifter och staten
            tar på sig uppgifter. Det finns inte heller någonting i propositionen
            som talar om kontrollen av det här, hur det ska gå till så att
            det sker på ett för skattebetalarna korrekt sätt.
          </note>
          <note>
            Jag känner mig djupt oroad inför propositionen.
          </note>
          <note>
            Det är därför vi yrkar avslag från Folkpartiet.
          </note>
          <note type="speaker">
            Anf. 23 MATS BERGLIND (s) replik:
          </note>
          <note>
            Herr talman! Jag fick inget svar på om det är rimligt att kommunerna
            själva kan få bestämma över om man vill skänka bort sjukhussängar
            när det är rimligt att man kan sälja akutsjukhus till vinstintressen.
            Jag fick inget svar på om det är en rimlig avvägning som
          </note>
          <note>
            Helena gör när det gäller den kommunala självstyrelsen.
          </note>
          <note>
            Den här utvecklingen finns det de som varnar för.
          </note>
          <note>
            Vissa säger att det här kommer att utvecklas mycket.
          </note>
          <note>
            Det finns också de som tror att det kommer hamna på ungefär samma
            nivåer som i dag. Det finns lite olika bedömningar. Det enda jag
            tror att vi kan vara säkra på i den här utvecklingen är att det
            inte kommer att upphöra. Beträffande omfattningen och volymerna,
            också i ekonomiska termer räknat, tror jag att det kommer att
            vara en mycket stor försiktighet från de kommunala företrädarnas
            sida.
          </note>
          <note>
            Man när man nu gör en förenkling och försöker ta bort en byråkratisk
            del så att man inte ska behöva riksdagens och regeringens tillstånd
            vid den här typen av bistånd hårdrar Helena genom att säga att
            staten kommer att lägga över detta ansvar på kommunerna.
          </note>
          <note>
            Nog måste jag säga att det blir tunnare och tunnare i argumentationen
            i fråga om varför man yrkar avslag på den här propositionen. Det
            finns ju ingenting i det här som tyder på den typen av diskussioner,
            tvärtom.
          </note>
          <note>
            Tänk på anmälningen till Sida för att hålla ihop det här för
            att få en bedömning av det. Man skriver: I
          </note>
          <note>
            huvudsak är detta statens ansvar.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 16 §.)
          </note>
          <note>
            11 § Regeringens redovisning av resurser inom olika politikområden
          </note>
          <note>
            Föredrogs finansutskottets betänkande 2000/01:FiU16
          </note>
          <note>
            Regeringens redovisning av resurser inom olika politikområden
            (förs. 2000/01:RR3).
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under 16 §.)
          </note>
          <note>
            12 § Straffrättsliga frågor
          </note>
          <note>
            Föredrogs justitieutskottets betänkande 2000/01:JuU14
          </note>
          <note>
            Straffrättsliga frågor.
          </note>
          <note type="speaker">
            Anf. 24 JEPPE JOHNSSON (m):
          </note>
          <note>
            Herr talman! Ett stort antal motioner har inkommit med förslag
            i straffrättsliga frågor. I vanlig ordning har socialdemokraterna
            avstyrkt samtliga. Men vi kommer att fortsätta kämpa för förändringar.
            Vi återkommer med stor sannolikhet med nya förslag.
          </note>
          <note>
            Hur det nya rättssystemet fungerar - eller i många fall inte
            fungerar - kommer vi att göra till en av huvudfrågorna i valet.
          </note>
          <note>
            I de frågor som behandlas i dagens betänkande visar vi på flera
            punkter där nuvarande ordning och påföljder starkt avviker från
            vad de medborgare som i alla fall jag träffar och representerar
            anser vara rätt och riktigt.
          </note>
          <note>
            Herr talman! Vi moderater står naturligtvis bakom samtliga våra
            reservationer och särskilda yttranden men i den efterföljansvärda
            ordning som vi brukar tillämpa här i kammaren yrkar jag bifall
            endast till den första reservation som vi finns med på. Herr talman!
            Jag yrkar bifall till reservation 3.
          </note>
          <note>
            Vi har nu haft lagen om förbud mot köp av sexuella tjänster i
            drygt två år. Vi moderater var kritiska till den s.k. sexköpslagen.
            Vi ansåg att lagen var mer symboliskt betingad än motiverad av
            effektivitetshänsyn. Vår uppfattning var att lagen inte skulle
            komma att bli effektiv med hänsyn till bl.a. svårigheterna att
            kontrollera och bevisa brott. Men vi var, och är fortfarande,
            överens med majoriteten, som drev igenom lagen, om att prostitution
            naturligtvis inte är något som är önskvärt.
          </note>
          <note>
            Ni socialdemokrater och ni som stöder socialdemokratin, i alla
            fall för tillfället, brukar annars hävda att brottsligheten ska
            bekämpas med sociala insatser.
          </note>
          <note>
            Enligt vår bedömning är köp av sexuella tjänster ett socialpolitiskt
            problem, dvs. att kvinnor, och för den delen även ibland män,
            bjuder ut sina kroppar för sexuella tjänster och att det då finns
            människor som är beredda att och önskar betala för de här tjänsterna.
          </note>
          <note>
            Vad är det egentligen som gör att ni socialdemokrater i detta
            fall gör bedömningen att kriminalisering är bästa sättet att komma
            till rätta med ett socialt problem?
          </note>
          <note>
            Herr talman! BRÅ, Brottsförebyggande rådet, har gjort en utvärdering
            av hur lagen tillämpades, låt vara under dess första år. I rapporten
            framkommer det att
          </note>
          <note>
            BRÅ anser att det är för tidigt att dra några alldeles färdiga
            slutsatser. Men man pekar dock i sin rapport på en del av nackdelarna.
          </note>
          <note>
            BRÅ skriver bl.a. så här:
          </note>
          <note>
            "Konsekvensen blir att polisen tvingas gå långt i sina spaningsmetoder
            och vänta med ingripande tills den sexuella tjänsten ägt rum,
            vilket kan strida mot polisens uppgifter att förhindra brott."
            Är inte detta med "polisens uppgifter att förhindra brott" viktigt?
          </note>
          <note>
            För mig är det oerhört viktigt. De brott som inte begås är de
            bästa.
          </note>
          <note>
            Polisen i Skåne har på uppdrag av Rikspolisstyrelsen utrett den
            här nya sexköpslagen, och enligt polisens rapport är lagen tandlös
            och har inte lett till mindre prostitution. Det enda som man konstaterar
            faktiskt har hänt är att de prostituerade har fått det sämre.
            I stället för att det är en öppen prostitution pågår sexhandeln
            i mer skyddade miljöer. Det gör inte verksamheten mindre kränkande,
            och det skyddar inte heller de utsatta kvinnorna bättre mot våld
            och övergrepp. Det visar den här utredningen från Skåne.
          </note>
          <note>
            De främsta tillskyndarna av lagen kan väl knappast känna sig
            nöjda med att slippa se de prostituerade på gatan. I så fall är
            den här lagen höjden av dubbelmoral.
          </note>
          <note>
            Polisens utredning visar också, i likhet med
          </note>
          <note>
            BRÅ:s rapport, att lagen har tvingat fram okonventionella spaningsmetoder.
            I stället för att hejda den prostituerade och hennes kund väntar
            man och slår till vid själva sexakten, alltså, precis som jag
            sade tidigare, när brottet redan har ägt rum.
          </note>
          <note>
            I sin nitiskhet och sin strävan efter att sätta fast den som
            köper en sexuell tjänst har det hänt att man har stått och videofilmat
            sexakten, t.ex. genom en bilruta. Det tycker i alla fall jag är
            tvivelaktigt, delvis med tanke på att det enligt lagen bara är
            den ena parten som är kriminaliserad, den som köper sex.
          </note>
          <note>
            Kvinnan i sammanhanget gör ju inget brottsligt. Ändå tar man
            till sådana metoder att man filmar en kvinna som inte gör något
            brottsligt i den här situationen. Det är inte vilken situation
            som helst; det handlar om en sexuell tjänst. Sedan kan man också
            betänka att det här brottet faktiskt inte har så hög straffskala.
            För mig är det oerhört märkligt att man kan ta till dessa metoder
            vid denna brottslighet.
          </note>
          <note>
            Herr talman! Även om det enligt betänkandet pågår ett arbete
            inom Europarådet och EU då det gäller att åstadkomma en effektiv
            lagstiftning inom IT-
          </note>
          <note>
            relaterad brottslighet anser vi att vi inte bara kan sitta och
            invänta detta arbete. Vi anser att regeringen bör få i uppdrag
            att tillsätta en utredning som ser över frågan om IT-relaterade
            brott och vilka lagstiftningsåtgärder som krävs för att vi effektivt
            ska kunna bekämpa dessa brott. I det här sammanhanget missar jag
            inte chansen att nämna att det vid BTH, Blekinge
          </note>
          <note>
            Tekniska Högskola, som är en av de högskolor som ligger i den
            absoluta världstoppen då det gäller IT, har inrättats en ny institution
            som förkortas CES.
          </note>
          <note>
            CES betyder Centrum för Elektronisk Säkerhet. Målsättningen är
            att man ska bli världsledande just när det gäller elektronisk
            säkerhet, något som kommer att bli ännu viktigare i framtiden.
          </note>
          <note>
            Herr talman! För oss som ännu inte har blivit brottsoffer kan
            det vara svårt att föreställa oss hur det känns att bli utsatt
            för ett brott då man hotas till livet med ett vapen. Det kan vara
            att man utsätts för ett rån. Det kan också vara att man utsätts
            för en våldtäkt under vapenhot. I båda dessa fall har det för
            offren inte speciellt stor betydelse om det handlar om ett skarpladdat
            vapen, om det handlar om ett oladdat vapen eller om det handlar
            om en vapenattrapp som de i den stunden faktiskt icke kan avgöra
            om den är äkta eller inte äkta. Ångesten och rädslan kan faktiskt
            bli densamma. Brottet sätter spår som brottsoffret i många fall
            får leva med resten av sitt liv.
          </note>
          <note>
            Vi moderater anser att man ska se allvarligare på denna typ av
            brott. Vi anser att denna typ av brott ska betecknas som grov.
            Vi tycker därför att riksdagen bör hemställa att regeringen återkommer
            med förslag om skärpning av dagens regler. Men med den tingens
            ordning som finns här får man aldrig med sig socialdemokraterna
            om de inte faller i utskottet, och så var inte fallet. Stödpartierna
            ställde upp.
          </note>
          <note>
            Herr talman! Brottsligheten har delvis ändrat karaktär. Polis,
            åklagare, domare och anställda inom kriminalvården står i dag
            ofta inför brottslingar som inte drar sig för att hota till livet.
            De drar sig faktiskt inte heller för att sätta hoten i verket.
            Det har vi sett när det gäller ett antal anställda inom kriminalvården.
          </note>
          <note>
            Det handlar inte bara om att poliser blir bespottade -
          </note>
          <note>
            vi har haft en debatt om polisen ska tåla det eller inte.
          </note>
          <note>
            Vi kräver att skyddet för myndighetsutövande personal stärks.
            Behovet av ett stärkt skydd är uppenbart, inte minst i och med
            den praxis som har utvecklats efter domar från bl.a. Högsta domstolen.
          </note>
          <note>
            Herr talman! BRÅ har i en undersökning letat fram de tio personer
            som har samlat på sig flest lagföringar. Totalt har de tio som
            ligger i tio-i-topp lagförts
          </note>
          <note>
            1 440 gånger för sammanlagt 2 700 brott och har visserligen dömts
            till sammanlagt 130 års fängelse.
          </note>
          <note>
            Forskare på BRÅ bedömer att det finns ca 500 personer som kan
            hänföras till den här kategorin av notoriska återfallsförbrytare.
            Deras brottslighet omfattar kanske inte våldsbrott osv. Men notera,
            ni som sitter i kammaren, att den här brottsligheten åstadkommer
            mycket av det vardagselände som plågar många av våra vanliga samhällsmedborgare!
          </note>
          <note>
            Det är allmänt känt att det är en liten grupp s.k.
          </note>
          <note>
            livsstilskriminella som svarar för en stor del av brottsligheten
            i Sverige. Vi anser att den s.k. mängdrabatten bör avskaffas.
            Vi anser att det ska införas en regel med innebörden att maxstraff
            för brottet i fråga ska dömas ut för den som för tredje gången
            döms för ett brott av samma typ. Åtgärderna mot de personer som
            inte visar någon vilja till att bryta med sin kriminella livsstil
            måste skärpas från statens sida.
          </note>
          <note>
            Att inte vidta dessa nödvändiga säkerhetsåtgärder skapar bara
            fler och fler brottsoffer.
          </note>
          <note>
            Det finns visserligen i dag möjligheter för domstolarna att ta
            hänsyn till tidigare brottslighet, och det görs naturligtvis i
            viss mån. Så skriver utskottsmajoriteten och gömmer sig bakom
            det. Men mot bakgrund av den alltjämt mycket stora andelen återfall
            i den här gruppen bör - det anser i alla fall vi - lagstiftaren
            bli betydligt tydligare gentemot domstolarna, så att de vågar
            gå upp lite grann i straffskalorna. Därför anser vi att man när
            någon begår samma brott för tredje gången ska döma ut maxstraff.
          </note>
          <note>
            Jag har en annan fråga som jag skulle vilja ta upp med mina meddebattörer
            här. Som ni känner till avgjorde Högsta domstolen den 5 januari
            förra året ett mål där en åtalad i tingsrätten hade dömts, visserligen
            bara till en månads fängelse, för misshandel av en närstående
            kvinna. Tingsrätten skriver så här i sin dom: "Brottet är inte
            att bedöma som ringa." Det här gick igenom rättsprocessen och
            upp till Högsta domstolen. Där har vi fått veta hur vi ska tolka.
            Högsta domstolen ändrade domen till samhällstjänst i 50
          </note>
          <note>
            timmar. Man kan alltså misshandla sin närstående kvinna eller
            någon annan och få samhällstjänst.
          </note>
          <note>
            Det här tycker vi är fel. Samhällstjänsten borde inte få användas
            vid s.k. artbrott. På ett ställe i betänkandet står följande:
            "Av Högsta domstolens domar torde man kunna dra slutsatsen att
            det är möjligt att döma till samhällstjänst i rätt stor utsträckning
            även för brott som är av sådan art att starka skäl talar för fängelse."
          </note>
          <note>
            Men bara därför att nuvarande lagstiftning är så beskaffad så
            behöver vi faktiskt inte ha det så i fortsättningen om vi inte
            vill. I så fall är vår roll i riksdagen och i justitieutskottet
            meningslös. Jag ser i alla fall mitt mandat som en möjlighet och
            faktiskt även som en skyldighet att försöka ändra på sådant som
            jag tycker är fel i lagstiftningen.
          </note>
          <note>
            Avslutningsvis, herr talman: Den som hänsynslöst profiterar på
            andra människors olycka genom att göra stora vinster på narkotikahandel
            bör kunna dömas till livstids fängelse. Vidare tycker vi att straffskalorna
            när det gäller olika droger bör ses över. De släpar efter. Detta
            har också påpekats av den nyligen avslutade narkotikakommissionen.
            Vi kräver att regeringen återkommer i frågan.
          </note>
          <note type="speaker">
            Anf. 25 ALICE ÅSTRÖM (v):
          </note>
          <note>
            Herr talman! I det här betänkandet behandlas ett antal motioner
            som har väckts under allmänna motionstiden. Motionerna handlar
            i huvudsak om brott och påföljder, men de rör sig över ett ganska
            brett spektrum. Och det är väldigt många viktiga frågor som finns
            med på detta område. Jag ska försöka att lyfta fram och beröra
            en del av dem i alla fall.
          </note>
          <note>
            Jag vill börja med att yrka bifall till reservationerna 1 och
            10.
          </note>
          <note>
            Även om det kan synas som att ingenting särskilt har hänt när
            man läser detta betänkande - motioner återupprepas år efter och
            blir avslagna - så är detta faktiskt ett betänkande där man kan
            peka på att det har hänt en hel del saker och att en hel del saker
            är på väg att hända.
          </note>
          <note>
            Jag ska lyfta fram en mycket viktig fråga. Det har funnits motioner
            tidigare, även förra året, i vilka man begär en utredning om att
            man ska tillskapa ett särskilt tortyrbrott i svensk lagstiftning.
            Detta förslag har tidigare blivit avslaget med hänvisning till
            att de konventioner som finns är fullt tillräckliga, trots att
            vi har sett att det har funnits flera fall även här i Sverige
            när frågan har väckts där svensk lagstiftning inte ger denna möjlighet.
            Men nu kan vi glädja oss åt att det i detta betänkande framkommer
            att regeringen har beslutat att tillsätta en utredning som ska
            se över just denna fråga om möjligheten att tillskapa en svensk
            straffrättslig lagstiftning som ska kunna täcka tortyrbrott. Det
            är oerhört glädjande. Detta uppdrag kommer att redovisas den 31
            oktober 2002, vilket innebär att det dröjer ett tag. Men det är
            glädjande att man har tagit detta internationellt mycket viktiga
            steg.
          </note>
          <note>
            I detta sammanhang har vi i Vänsterpartiet också motionerat om
            att vi anser att reglerna om forum i tvistemål i Sverige inte
            riktigt täcker in denna fråga.
          </note>
          <note>
            För den som har blivit utsatt för tortyr och har varit offer
            för krigsförbrytelser och andra grova kränkningar är naturligtvis
            det viktigaste att rättvisa skipas och att brottslingarna ställs
            inför rätta och döms för sina brott. Men för att offren ska kunna
            gottgöras är det också viktigt att det finns möjlighet att driva
            en skadeståndsprocess mot förövarna. Vi anser att reglerna i tvistemål
            i detta avseende inte är tillräckligt långtgående i Sverige. Därför
            yrkar vi bifall till reservation 1.
          </note>
          <note>
            Ytterligare ett område där det har hänt ganska mycket gäller
            brott mot homosexuella. Det har också funnits en mängd motioner
            på detta område. En tillsatt utredning har överlämnat sitt förslag
            till regeringen, och detta är nu ute på remiss. I denna utredning
            tas frågor upp om huruvida hets mot folkgrupp i brottsbalken ska
            utvidgas till att även gälla kränkningar av homosexuella. En majoritet
            i utredningen föreslår att man ska införa ett nytt brott om hets
            mot homosexuella och att man också i 29 kap. 2 § 7
          </note>
          <note>
            brottsbalken uttryckligen säger att det är en försvårande omständighet
            om ett motiv för brottet har varit att kränka en person på grund
            av hans eller hennes homosexuella läggning. Det är oerhört viktiga
            steg, och det är motioner som har återkommit år efter år under
            den tid som jag har suttit i riksdagen sedan
          </note>
          <note>
            1994. Svaret har alltid varit att man avvaktar och avslår. Under
            de senaste åren har svaret varit att en utredning pågår. Denna
            gång har vi en färdig utredning. Nu väntar vi bara på remissvaren.
            Vi vet också att utredningen tar ställning för att öka skyddet
            för de homosexuella.
          </note>
          <note>
            När det gäller sexualbrott så har en utredning just överlämnat
            sitt betänkande, vilket berör alla de motioner som har väckts
            på detta område. Därför avvaktar ett enigt utskott när det gäller
            just detta område.
          </note>
          <note>
            Sedan kommer vi in på frågor om straff och straffskalor. En av
            de frågor som Vänsterpartiet har drivit i många år är frågan om
            livstidsstraffet. Vi har riktat kritik mot livstidsstraffet utifrån
            olika perspektiv. Det ena har varit det rent principiella perspektivet,
            att regeringen använder nådeinstitutet för att tidsbestämma straffet.
            Och det är inte någon domstol eller någon oberoende nämnd utan
            den politiska makten som avgör längden på ett straff. I fråga
            om detta är det också glädjande att regeringen nu äntligen tillsätter
            en utredning som ser över livstidsstraffets konstruktion, där
            målsättningen ska vara att man ska ha en oberoende nämnd som ska
            tidsbestämma livstidsstraffet. Man vill också ha en ordning med
            automatik, dvs. att den dömde efter ett visst antal år ska ha
            rätt att få sin fråga prövad. Detta är oerhört positiva steg.
            Det möter den kritik som Vänsterpartiet har haft på det principiella
            planet när det gäller vem som ska ha den dömande makten och att
            man ska skilja på den dömande makten och den politiska makten.
          </note>
          <note>
            Däremot löser inte detta den för oss otroligt viktiga frågan
            om man i ett samhälle och i ett straffsystem ska ha ett straff
            som man i förväg inte vet hur långt det är. Även om den dömde
            i en framtid kommer att få en bättre möjlighet att kunna förbereda
            sig och veta när straffet ska kunna prövas, så anser vi att det
            är fel att ha ett straff som inte är förutsägbart, att den dömde
            inte vet till hur många års fängelse som han eller hon är dömd.
            Detta är fel både ur brottsofferperspektivet och ur brottslingens
            perspektiv och för att man ska kunna arbeta så effektivt som möjligt
            med vård, behandling och rehabilitering inne på anstalterna.
          </note>
          <note>
            Därför fortsätter vi att reservera oss när det gäller livstidsstraffet.
            Men vi är ändå glada över att man tar steget för att lösa de principiellt
            viktiga frågorna, så att man skiljer på den lagstiftande och den
            dömande makten.
          </note>
          <note>
            Herr talman! Som vanligt har det funnits en mängd motionsyrkanden.
            Vi hörde en del av dem från talarstolen tidigare från moderaterna.
            De handlar om straffskärpningar på olika områden. Det är ganska
            vanligt att man i debatterna säger att vi ska ha hårdare straff,
            att vi borde skärpa straffen för en mängd olika brott.
          </note>
          <note>
            Det är ganska intressant att moderaten Jeppe
          </note>
          <note>
            Johnsson när det gällde sexköpslagen talade om en rapport om
            effektivitet. Han sade att lagen inte är effektiv och inte löser
            problemet och att man därför ska avskaffa sexköpslagen. Å andra
            sidan fortsätter moderaterna att hävda att vi behöver hårdare
            straff och att vi behöver skärpa straffskalorna, trots att all
            forskning visar att längre och hårdare straff inte förändrar brottsutvecklingen
            i ett samhälle och att det inte förändrar samhällets struktur.
            Det enda som sker är att vi får fler och fler människor i fängelse
            utan att uppnå någonting. Och där finns det ganska klara forskningsbevis
            för att hårdare straff inte bekämpar brottsligheten. Hårdare straff
            är nägonting som slår mot den enskilde individen men ingenting
            annat.
          </note>
          <note>
            Flera av frågorna om skärpta straff kan låta ganska rimliga.
            En fråga är om rån där man använder en vapenattrapp och rån där
            man använder ett riktigt vapen ska bedömas på exakt samma sätt
            när det gäller straffskalorna. Ur brottsofferperspektiv kan jag
            hålla med. Upplevelsen för brottsoffret som blir utsatt för hotet
            och inte har någon aning om det är ett riktigt vapen eller en
            vapenattrapp är exakt densamma. Då skulle det vara lätt att säga
            att användning av attrapp borde jämställas med att använda ett
            vanligt vapen.
          </note>
          <note>
            Samtidigt måste man titta på straffets effekt på andra områden.
            Ökar vi straffen när man använder vapenattrapp riskerar vi att
            bara trappa upp våldsspiralen, att den som rånar i stället för
            att ha en vapenattrapp lika gärna kan ta ett vanligt vapen. Den
            som har valt en vapenattrapp har redan när han begår rånet eller
            överfallet bestämt sig för att, oavsett hur trängd situationen
            blir, inte kunna skjuta. Den möjligheten avsäger man när man använder
            vapenattrapp. Men om man ska straffas exakt lika hårt finns det
            en risk att man i stället väljer att använda ett vapen. Vi kommer
            att få fler situationer där man använder vapen i en trängd situation.
            Även om brottsoffrets upplevelse är exakt densamma riskerar vi
            bara att öka straffen i samhället och öka antalet vapen, öka risken
            för att brottsoffren blir ännu mer utsatta.
          </note>
          <note>
            Herr talman! Det finns så många frågor på det här området som
            är viktiga att debattera, men det finns aldrig tillräckligt tid
            när man får en mängd motioner på ett sådant här område. Jag har
            försökt lyfta upp en del av dem och peka på dem där vi ändå kommer
            framåt och där det finns utredningsförslag men också peka på de
            områden där det fortfarande finns saker att göra.
          </note>
          <note>
            Med detta, herr talman, ställer jag mig bakom reservationerna
            1 och 10, för övrigt bakom utskottets förslag.
          </note>
          <note type="speaker">
            Anf. 26 JEPPE JOHNSSON (m) replik:
          </note>
          <note>
            Herr talman! Det känns bra att också Alice
          </note>
          <note>
            Åström ser det här ur ett brottsofferperspektiv och ser att den
            som hotas med vapen far oerhört lilla. Vad vi vill i vår reservation
            är att brottet ska bedömas som grovt, men inom straffskalan grovt
            brott finns väldigt mycket att välja på. Så det behöver inte innebär
            att man inte kan särskilja där. Det bör hamna inom grov brottslighet.
          </note>
          <note>
            När det sedan gäller det s.k. brottet köp av en sexuell tjänst
            anser vi inte att det är ett brott, vi anser att det är ett socialt
            problem. Därför yrkar jag inte på strängare straff utan vill snarare
            få bort de straffen.
          </note>
          <note>
            Med de metoder som polisen tvingas använda i dag står man och
            inväntar att brottet fullbordas. Anser
          </note>
          <note>
            Alice Åström att detta är förenligt med de lagar som polisen
            har att rätta sig efter? Anser Alice Åström att det här är moraliskt
            riktigt? Om vi ser några som börjar bråka och puckla på varandra,
            utgår jag ifrån att vi i alla fall, om vi vågar, går emellan och
            försöker förhindra att det blir en misshandel. I alla fall bör
            lagens väktare göra detta. Man bör stoppa innan det blir en misshandel.
            Likadant är det här. Det är ett rätt främmande sätt att arbeta.
            Gillar Alice Åström detta sätt att arbeta på hos polisen för ett
            brott av denna svårighetsskala?
          </note>
          <note type="speaker">
            Anf. 27 ALICE ÅSTRÖM (v) replik:
          </note>
          <note>
            Herr talman! Jag ska koncentrera mig på frågan om försäljning
            av sexuella tjänster. Jag sade i debatten när vi antog den här
            lagstiftningen att det finns vissa betänkligheter, det finns argument
            som skulle kunna tala emot. Samtidigt vet man att det finns också
            en annan effekt av lagstiftning. Ett tydligt exempel är lagstiftningen
            om förbudet av aga av barn. Möjligheter att övervaka, granska,
            bryta, hitta skillnaden och ett sätt hejda har inte alltid haft
            polisiära, straffrättsliga osv. men normbildande effekter i samhället.
            Därför ansåg vi att det här är viktigt för oss. Det är väldigt
            viktigt att sträva efter normbildande effekt där det inte ska
            vara tillåtet att köpa andra människors kroppar för att på något
            sätt få sin egen tillfredsställelse tillgodosedd. Vi vet att väldigt
            många av dessa kvinnor lever i en sådan socialt utsatt situation
            att det inte är ett köp på lika villkor eller någonting sådant,
            utan det finns ett tydligt utnyttjande av människor i en utsatt
            situation.
          </note>
          <note>
            Jeppe Johnsson sade att det brott som ej begås är det bästa.
            Där håller jag med moderaterna. Men moderaternas taktik i det
            här fallet är att avkriminalisera det, och då blir det färre brott.
            Det skulle man kunna använda på många områden. Visst är det ett
            socialt problem. Men i narkotikafrågan har moderaterna absolut
            inga problem med en kriminalisering av ett socialt problem.
          </note>
          <note type="speaker">
            Anf. 28 JEPPE JOHNSSON (m) replik:
          </note>
          <note>
            Herr talman! En annan effekt av lagstiftningen -
          </note>
          <note>
            ja, det är möjligt att det finns vissa som avråder från detta.
            Det finns forskare på kriminologiska institutioner som hävdar
            att det här är en klasslag, därför att de samhällsklasser som
            har råd att betala kan skaffa sig den här tjänsten i andra miljöer.
            I så fall skulle det möjligtvis kunna vara en klasslag. Det läste
            jag i en skrift.
          </note>
          <note>
            De största tillskyndarna av lagen, dit bl.a. Alice
          </note>
          <note>
            Åström hör, kan i alla fall inte vara nöjda med den rapport som
            Skånepolisen ger, att prostitutionen i stället har flyttat till
            miljöer där man inte har någon kontroll.
          </note>
          <note>
            En annan fråga till Alice Åström. Det är bara den ena partens
            gärning som är kriminaliserad. Gör det inte kvinnan skyldig till
            medhjälp till brott? Finns det ingen säljare kan det finnas hur
            många köpare som helst men det kan inte bli något brott. Det har
            faktiskt hänt att den oskyldiga kvinnan filmas i den här situationen.
            Anser Alice Åström att det är förenligt med svenskt rättsväsende
            att man filmas i samband med ett brott som ligger ungefär på samma
            straffskala som snatteri i butik?
          </note>
          <note type="speaker">
            Anf. 29 ALICE ÅSTRÖM (v) replik:
          </note>
          <note>
            Herr talman! Att filmas när man inte begår något brott men när
            någon annan begår ett brott är någonting som sker hela tiden.
            Om jag blir rånad och det finns en kameraövervakning, så blir
            jag som offer filmad och den som begår brottet. Att se dessa som
            jämställda parter, att se kvinnan som en delaktig part handlar
            om vilken syn man har på kvinnan och på vem det är som är offer,
            vem det är som är den underordnade i hela den här handeln. Vi
            i Vänsterpartiet ser tydligt kvinnan som offer, kvinnan som underordnad.
            Det är kvinnor i mycket utsatta situationer som utnyttjas av män.
          </note>
          <note>
            Jeppe Johnsson säger att det här bara flyttar någon annanstans.
            Även i länder där prostitution är tillåten eller inte kriminaliseras
            ser man att nätprostitutionen har ökat, andra vägar har tillkommit.
            Vi kommer ständigt att få möta nya vägar inom det här området
            så länge vi ser kvinnans underordning, att män tar sig rätten
            att utnyttja kvinnor på det här sättet.
          </note>
          <note>
            Det intressanta är att rapporten från Malmö är det enda som Jeppe
            Johnsson hänvisar till. De poliser i
          </note>
          <note>
            Stockholm som jobbar efter den här lagen med den här gruppen
            har en helt motsatt åsikt än vad Skånepolisen har. De har helt
            andra erfarenheter av den här lagstiftningen. De säger att den
            är positiv, de kan utnyttja den, de lyckas lösa en del av de problem
            som finns. Det handlar mycket om inställningen inom polisväsendet,
            hur man ser på frågan, om man lyckas få den effektiv eller inte.
            Man ska nog inte dra för stora växlar på en rapport från ett distrikt.
          </note>
          <note type="speaker">
            Anf. 30 RAGNWI MARCELIND (kd):
          </note>
          <note>
            Herr talman! I det här betänkandet behandlas en rad motioner
            från den allmänna motionstiden. Jag ska bara kommentera några.
            Inledningsvis vill kristdemokraterna yrka bifall till reservation
            4 under punkt 8.
          </note>
          <note>
            Precis som Alice Åström inledde med är det mycket av det som
            lyfts fram i motionerna väldigt bra tankar. Ibland är det synd
            att man inte kan lägga ned mer tid på den stora bunt av motioner
            som vi ska bearbeta så att de hanteras på ett mer rättvist sätt.
          </note>
          <note>
            Jag ska under några minuter försöka att belysa några av de kristdemokratiska
            yrkandena. De yrkanden som finns i denna motionsflora berör frågor
            om brott och påföljder. Precis som det konstaterades i det betänkande
            som vi behandlade för några veckor sedan är det väldigt mycket
            på gång. Många utredningar är tillsatta, och vi vill invänta dessa
            utredningars resultat och förslag.
          </note>
          <note>
            Ett sådant exempel är livstidsstraffet. Vi kristdemokrater har
            i ett antal år motionerat om att vi vill att en utredning ska
            se över livstidsstraffet. Vi menar att ett tungt vägande skäl
            för att avskaffa livstidsstraffet och införa ett längre tidsbestämt
            straff är att man då håller isär den dömande makten från den verkställande.
          </note>
          <note>
            Regeringen har nu tillsatt en utredare som ska redovisa för-
            och nackdelar med en överflyttning av frågor om frigivning från
            livstidsstraffet från regeringen till ett annat organ. Detta ska
            bl.a. ge en förbättrad förutsebarhet för de livstidsdömda, detta
            inte minst för att man ska kunna använda verkställigheten effektivare
            och ändamålsenligare med inriktning på frigivningsförberedande
            åtgärder, och det är någonting som vi har efterlyst.
          </note>
          <note>
            Vi tycker att det här är ett bra initiativ från regeringen, även
            om vi inte var riktigt nöjda med direktiven till utredaren. Men
            vi avvaktar utredningens förslag som ska presenteras i mars 2002
            och nöjer oss således med den text som finns i betänkandet.
          </note>
          <note>
            Herr talman! Vi kristdemokrater har motionerat om klotter i flera
            år. Jag kan inte låta bli att minnas debatten 1998/99 då vi stod
            ensamma med vårt yrkande om att polisen skulle få större befogenheter
            att visitera vid misstanke om brott. Jag blev faktiskt näst intill
            hånad av Morgan Johansson för att jag överdrev faran med klotter.
            Han beskrev Karlstads klotterplan och sade att det var en viktig
            del i det brottsförebyggande arbetet att sprida sådana goda idéer
            vidare.
          </note>
          <note>
            Mycket har hänt sedan dess, inte minst när det gäller klotter.
            Vi har fått information om klotter, dess konsekvenser och kostnader.
            Morgan Johansson sade i den debatten att det inte var några som
            helst problem för polisen att kroppsvisitera vid misstanke om
            brott. Därmed sågades vårt yrkande i motionen.
          </note>
          <note>
            Men nu är det precis detta som Justitiedepartementet utreder
            på uppdrag av förra justitieministern.
          </note>
          <note>
            Enligt uppgifter ska det nya lagförslaget som vi väntar på innebära
            större möjligheter för polisen att visitera och en annan straffskala.
            Ibland kan det vara bra med lite mindre övertoner i debatten.
            Bara för att man representerar regeringen är det inte riktigt
            säkert att man alltid sitter inne med den hela och fulla sanningen.
          </note>
          <note>
            Nu är alla de förslag som jag yrkade om i min motion hösten 1998
            aktuella, och det är klart att vi kristdemokrater tycker att det
            är bra. Departementet håller på att förbereda ett nytt förslag
            om hur man ska kunna stävja klotter, och vi har fått löfte om
            en promemoria under våren.
          </note>
          <note>
            Det som oroar oss är att det är andra saker som anses viktigare
            så att denna angelägna fråga skjuts upp. Därför har vi i vårt
            särskilda yttrande skrivit att vi utgår ifrån att regeringen snart
            kommer med förslag till ändrad lagstiftning som innebär att klotter
            kan bekämpas med kraftfulla medel på ett mer effektivt sätt.
          </note>
          <note>
            Så till vår reservation som berör barnpornografilagen. Efter
            den 1 januari 2000 är olika förfaranden med barnpornografiska
            bilder straffbelagda. Straffet för barnpornografibrott är fängelse
            i högst två år. Om brottet är ringa gäller det böter eller fängelse
            i högst sex månader. Om brottet anses som grovt kan straffet vara
            upp till fyra år.
          </note>
          <note>
            Innehav av barnpornografi bedöms i dag på samma sätt som exempelvis
            innehav av narkotika. Det är alltså inte straffbart att titta
            på en barnpornografisk bild eller film som någon annan förevisar.
            Däremot är det straffbart att spara barnpornografiska bilder på
            en dators hårddisk, eftersom det då bedöms som att man innehar
            barnpronografi.
          </note>
          <note>
            Lagen innehåller vissa undantag. Dessa kom till för att barnpornografiskt
            material skulle kunna användas i seriös nyhetsförmedling, forskning
            och opinionsbildning. Även konstnärers framställning nämns i det
            sammanhanget. Detta undantag har visat sig leda till att åtal
            inte har väckts mot ett konstverk som skildrar ett verkligt barn
            och som barnorganisationer och en stor del av allmänheten tolkar
            som barnpornografiskt.
          </note>
          <note>
            Exempelvis väcktes inte åtal mot en konstnärlig videofilm som
            visades på Moderna museet. Den framställde en vuxen man med ett
            naket barn i en starkt sexualiserad situation. Flickand identitet
            döljs inte, vilket innebär att kränkningen av henne fortgår så
            länge som det här konstverket visas. ECPAT i
          </note>
          <note>
            Sverige och BRIS hävdar att den aktuella videoframställningen
            är barnpornografisk och att den t.o.m. kan stimulera till pedofili.
          </note>
          <note>
            Vi hävdar att det är ytterst viktigt att lagstiftningen har ett
            barnperspektiv och att den alltid ser på frågan utifrån barnets
            bästa. Frågan handlar inte i första hand om konstnärers frihet
            utan om barns rättsskydd. Eftersom lagen har visat sig vara oklar
            på denna punkt anser vi kristdemokrater att den måste bli föremål
            för en översyn. Att tolkningen av lagen tycks skapa frizoner för
            barnpornografi anser vi vara mycket olyckligt.
          </note>
          <note>
            På detta yrkande från oss kristdemokrater svarar majoriteten
            att man i och för sig delar vår uppfattning, men att man anser
            att bestämmelsen i lagen har fått en lämplig utformning. Vi delar
            inte den uppfattningen, och vi är förvånade över att regeringen
            inte tar den här frågan på större allvar än så. Sverige, som i
            alla andra avseenden är så noga med att poängtera att tillämpningen
            av barnkonventionen och skyddet för barn har i denna fråga backat
            och agerar inte lika tydligt. Jag skulle gärna vilka ha svar från
            majoriteten på frågan: Varför?
          </note>
          <note>
            I söndags kunde vi läsa i tidningarna, bl.a. i Dagens Nyheter,
            att pedofiler numera också kan agera praktiskt taget ostört på
            Internet. Nya metoder att kommunicera gör det nästan omöjligt
            att spåra trafiken. Pedofiler delar med sig av filmer och bilder
            via
          </note>
          <note>
            Gnutella, en s.k. fildelningstjänst på öppet nät.
          </note>
          <note>
            Uppfinningsrikedomen är stor hos dem som vill undkomma lagen.
            Om regeringen och lagstiftningen inte ska halka efter anser vi
            att man snabbt borde utreda den här lagens utformning och se till
            att täppa igen alla kryphål som eventuellt kan leda till att barn
            utsätts för kränkande handling.
          </note>
          <note>
            Herr talman! Vi tycker att det är beklagligt att inget av de
            övriga partierna har ställt sig bakom vår reservation. Vi kristdemokrater
            vill uttrycka vår förvåning över detta. Vi anser att barnens rättsskydd
            är oerhört viktigt. Finns det frizoner så måste de tas bort.
          </note>
          <note>
            Till sist vill jag kommentera det som Jeppe Johnsson sade. Moderaterna
            vill genomgående ha längre straff, strängare straff, mer moralbildande
            effekter.
          </note>
          <note>
            Men detta anser man inte ska gälla försäljning av sexuella tjänster,
            och det är anmärkningsvärt. Jag kan inte förstå det. Moderaterna
            står inte med oss under den här reservationen. Däremot vill man
            få bort den här lagstiftningen som faktiskt i en helhetsbedömning
            kan ge moralbildande effekter. Det förstår jag inte.
          </note>
          <note>
            Det går inte ihop för mig. Jag skulle gärna vilja ha en kommentar
            till detta.
          </note>
          <note>
            Dessutom förekommer i regel omkring prostitutionen omfattande
            kriminalitet som man i och med vårt förslag kan få en bättre kontroll
            över. Prostituerade befinner sig i en svår social situation. Genom
            förbuden kan prostitutionen och dess skadeverkningar bekämpas
            på ett effektivare sätt. Det står också i betänkandetexten.
          </note>
          <note>
            Det går en liberaliseringsvåg över Europa när det gäller prostitution
            och bordeller. Jag skulle vilja fråga om nästa steg är att moderaterna
            tycker att det är okej att vi har bordeller i Sverige också framöver.
          </note>
          <note type="speaker">
            Anf. 31 JEPPE JOHNSSON (m) replik:
          </note>
          <note>
            Herr talman! Jag brukar inte begära replik på
          </note>
          <note>
            Ragnwi Marcelind, men jag ska självklart göra det när hon ber
            om det. Hon talar om moralbildande. Den erfarenhet vi har hitintills
            av lagen är att dubbelmoralen frodas. Det som Svensson på gatan
            i Stockholm inte ser, det finns inte. Det finns. Situationen för
            de prostituerade blir inte mindre svår.
          </note>
          <note>
            Jag sade i mitt anförande att vi är överens om att prostitution
            inte är något eftersträvansvärt. Vi vill försöka bemöta den med
            sociala insatser. Vår bedömning från början var och är att man
            inte ska bemöta sociala problem med kriminalisering. Det gäller
            speciellt nu, när vi ser att effekten har blivit att prostitutionen
            drivs under jorden. För mig är det en dubbelmoral. Det finns,
            fastän vi inte ser det. Jag känner mig inte mer nöjd för det.
          </note>
          <note>
            När det gäller bordeller kommer i alla fall inte jag att driva
            frågan, och inte heller några av de kamrater i partiet som jag
            känner.
          </note>
          <note type="speaker">
            Anf. 32 RAGNWI MARCELIND (kd) replik:
          </note>
          <note>
            Herr talman! Det känns betryggande. Jag tror inte att Jeppe Johnsson
            skulle arbeta för att bordeller skulle införas i Sverige. Men
            det går inte ihop för mig. Jag måste få ställa frågan. Jeppe Johnsson
            säger att man vill motverka prostitution med sociala insatser.
            Men moderaterna lägger fram förslag om lagstiftning på andra områden
            där man också skulle kunna motverka med sociala insatser.
          </note>
          <note>
            Vi löser inte alla problem med strängare straff.
          </note>
          <note>
            Det finns en rad områden där vi måste ha en lagstiftning som
            reagerar mot allt som är kriminellt och brottsligt. Det håller
            jag med om. Därför vill vi vidhålla lagstiftning som ett instrument
            för att komma åt försäljningen av sexuella tjänster. Jag har lite
            svårt att förstå att man skiljer ut just den frågan och säger
            att problemet ska bemötas med sociala insatser. Jag måste be Jeppe
            Johnsson förtydliga sig ytterligare om jag ska få det klart för
            mig.
          </note>
          <note type="speaker">
            Anf. 33 JEPPE JOHNSSON (m) replik:
          </note>
          <note>
            Herr talman! Det ska inte alls vara svårt. Det är så enkelt,
            Ragnwi Marcelind, att vi anser att köp av sexuella tjänster inte
            är ett brott. Dessutom är det, så som lagen blir, tillåtet att
            inleda i frestelse till brott.
          </note>
          <note>
            Jag vet att ni kristdemokrater hade en annan uppfattning. Det
            är tillåtet att bjuda ut en sexuell tjänst men inte att köpa den.
            Jag vet att ni kristdemokrater ville kriminalisera både säljare
            och köpare.
          </note>
          <note>
            Strängare straff hjälper inte alltid. Det kan göra det i vissa
            fall. Men eftersom vi inte anser att det är ett brott är det ganska
            onödigt att diskutera om vi ska ha strängare straff eller ej.
            Vi anser inte att det ska vara straffbart.
          </note>
          <note>
            Följden av den lag som Ragnwi delvis har stött, som hon nu står
            här och försvarar, är en dubbelmoral.
          </note>
          <note>
            Det som vi inte ser finns. Det gör det inte enklare att hjälpa
            de här människorna. Varken säljare eller köpare av sexuella tjänster
            är lättare att hjälpa.
          </note>
          <note type="speaker">
            Anf. 34 RAGNWI MARCELIND (kd) replik:
          </note>
          <note>
            Herr talman! Jag kan inte se att det skulle finnas någon dubbelmoral
            i att vilja lagstifta för att på ett bättre och effektivare sätt
            komma till rätta med något mycket kränkande, prostitution. Jag
            inbillar mig inte en sekund att de kvinnor som får droga sig för
            att kunna utöva prostitution gör det för att de tycker att det
            är trevligt eller underbart tillfredsställande. Det är en handel
            som har fått möjligheter att utvecklas på grund av att människor
            hamnar i en social misär. De kanske har förlorat sitt arbete,
            sina intäkter. De hamnar i missbruk och kriminalitet. För att
            finansiera missbruket säljer man sin kropp. Att det skulle kunna
            avhjälpas med enbart sociala insatser betvivlar jag.
          </note>
          <note>
            Jag vill använda de instrument som finns för att kunna bestrida
            det som jag tycker är det mest kränkande för kvinnor i Sverige
            i dag.
          </note>
          <note type="speaker">
            Anf. 35 GUNNEL WALLIN (c):
          </note>
          <note>
            Herr talman! Med anledning av motionerna inom det straffrättsliga
            området vill jag yrka bifall till reservation 5 om elektroniska
            anslagstavlor. Jag står naturligtvis också bakom vårt särskilda
            yttrande om klotter.
          </note>
          <note>
            Straff för det som gjorts så snabbt som möjligt, är viktiga ledord.
            Det är många utredningar på gång om de frågor som tas upp i motionerna.
            Det finns utredningar som avslutats och är ute på remiss. Vi väntar
            propositioner på många områden.
          </note>
          <note>
            Klotter har nämnts. Det önskas förslag till snabba, verksamma
            åtgärder. Det är förödande att se hur man kan förstöra vårt samhälle,
            t.ex. byggnader.
          </note>
          <note>
            Ett område som tas upp är övergrepp i rättssak.
          </note>
          <note>
            Där är det något på gång. Jag sitter själv med i den kommitté
            som arbetar med frågan om psykiskt störda lagöverträdare. Vi ska
            förresten ha sammanträde i eftermiddag, så jag hoppas vi hinner
            bli klara.
          </note>
          <note>
            I narkotikafrågan har ett förslag lämnats, som nu är ute på remiss.
            Narkotikan är grunden till mycket av kriminaliteten i vårt samhälle.
            Den medför också stora sociala problem.
          </note>
          <note>
            Tortyrbrotten nämndes här tidigare. Där kommer det en utredning.
            Det gäller också brott mot homosexuella och sexualbrottsutredningen.
            Jag tänker inte gå in närmare på det, utan jag spar de debatterna
            tills propositionerna kommer.
          </note>
          <note>
            Jag kan inte låta bli att ta upp frågan om försäljning av sexuella
            tjänster. Man måste på alla sätt beivra dessa övergrepp mot kvinnor
            i svaga positioner. Vi måste ständigt följa upp och finna bra
            former för att förhindra det. Det har pratats om den utvärdering
            som
          </note>
          <note>
            Polismyndigheten i Skåne har gjort. Jag har också mött dem som
            arbetar på socialtjänsten i Malmö. Det som är oroande är att antalet
            anmälningar om övergrepp mot prostituerade har ökat. Priset på
            deras tjänster har sjunkit. De har behov av fler kunder. De får
            besvärligare och farligare kunder. Det är kvinnor i social misär,
            som verkligen behöver hjälp på olika sätt. Man måste komma åt
            dem som tjänar pengar och på annat sätt tjänar på dessa svaga
            kvinnor.
          </note>
          <note>
            Det är också oroande att många nya fall har tillkommit. Många
            unga kvinnor finns bland de prostituerade. De försvinner från
            gatan någon annanstans. Vi har sett nätprostitutionen. Men prostitutionen
            finns tyvärr också ute på gatan.
          </note>
          <note>
            Vi har vid många andra tillfällen när det gällt justitiefrågor
            talat om att vi ska arbeta förebygga genom att t.ex. vara goda
            förbilder samt skapa normer och värderingar. Det tycker jag måste
            gälla även på det här området.
          </note>
          <note>
            Sedan vill jag gå över till något som heter elektroniska anslagstavlor.
            Det var i maj 1998 som vi fick lagen om ansvar för elektroniska
            anslagstavlor. Med en elektronisk anslagstavla förstås i lagen
            en tjänst för förmedling av elektroniska meddelanden.
          </note>
          <note>
            Lagen innebär att den som tillhandahåller en elektronisk anslagstavla
            ska ha uppsikt över den.
          </note>
          <note>
            Tillhandahållaren har vidare skyldighet att lämna användare av
            tjänsten en viss information. Om tillhandahållaren inte lämnar
            föreskriven information eller om han försummar sin skyldighet
            att ta bort vissa meddelanden, kan han straffas.
          </note>
          <note>
            Internet är ju en annorlunda medieform än tidningar. Det ligger
            en spontanitet i användandet som är viktig att ta till vara, inte
            minst med tanke på den yngre generationens möjligheter att delta
            i samhällsdebatten. Det är ett medie med snabbhet, och det är
            det som är grejen och som gör det intressant. Men medaljen har
            en baksida, och det är att det är stora svårigheter att kontrollera
            allt som skrivs och också att vara ansvarig utgivare. Det som
            vi vänder oss emot här är straffet som utdöms kollektivt.
          </note>
          <note>
            Jag kan ta ett exempel, Aftonbladet debatt på nätet som nu är
            anmält till JK och som får 4 000 meddelanden per dag. De har bl.a.
            fört in rasistiska inslag på sin debattsida, därav anmälan. Det
            är väl ingen som vill att just detta ska spridas, men det är ju
            en liten, liten del. Man måste då väga detta mot möjligheten att
            delta i samhällsdebatten med detta nya mediesätt
          </note>
          <note>
            Internet.
          </note>
          <note>
            Vi kan t.ex. också ta de olika partiernas hemsidor på BBS. De
            räknas också in här. Att kolla av alla meddelanden och se hur
            många man kan komma åt med straff måste ställas mot vad det innebär
            att begränsa yttrandefriheten. Vi i Centerpartiet tycker också
            att ansvaret ska vara individuellt och inte kollektivt. Därför
            vill vi att lagen om ansvar för elektroniska anslagstavlor bör
            upphävas.
          </note>
          <note>
            Jag ska också uppehålla mig lite grann vid frågan om livstidsstraffet.
            Jag tycker att det är bra att en utredning har tillsatts - det
            har vi också önskat i våra motioner - även om direktiven kanske
            inte var som vi önskade. Men jag avvaktar vad utredningen kommer
            fram till.
          </note>
          <note>
            Vi ska vara medvetna om att vi har över 100 livstidsdömda på
            våra fängelser i dag. När jag mötte de livstidsdömdas förening
            sade de själva: Vi är en tickande bomb. Jag tycker att man ska
            ha detta med sig i det här sammanhanget.
          </note>
          <note>
            Jag tycker alltså att det är bra att den här utredningen kommer
            om en prövning av frigivning av livstidsdömda, att man får en
            nämnd eller domstol som ska pröva den villkorliga frigivningen,
            att det finns kriterier för prövningsförfarandet och att frigivningsprövningen
            överflyttas från regeringen till annat organ men att benådningen
            blir kvar hos regeringen.
          </note>
          <note>
            Det här är jätteviktigt, som tidigare talare också har sagt,
            för att kunna motivera rehabilitering. Vi vet ju alla att hoppet
            är det sista som överges.
          </note>
          <note>
            Till sist, herr talman, vill jag framhålla språket i brottsbalken,
            som vi har diskuterat här tidigare. Jag tycker att det förtjänar
            att uppmärksammas. För att alla ska kunna delta i den goda dialogen
            i samhällsdebatten måste vi jämt ha med i vårt tankearbete att
            vi ska använda ett språk som alla förstår.
          </note>
          <note type="speaker">
            Anf. 36 JEPPE JOHNSSON (m) replik:
          </note>
          <note>
            Herr talman! Jag ska bara kort konstatera att att
          </note>
          <note>
            Gunnel Wallin på plats i Malmö har noterat alla saker som inte
            är bra med sexköpslagen. Och, herr talman, vi kan i morgon läsa
            detta i protokollet. Det uppmanar jag alla att göra. Jag tycker
            att det var mer negativt än positivt. Jag bara noterar detta.
          </note>
          <note type="speaker">
            Anf. 37 GUNNEL WALLIN (c) replik:
          </note>
          <note>
            Herr talman! Jag vill då också lyfta fram vad jag sade ytterligare,
            och det var att narkotikan är grunden till mycket kriminalitet
            och ger stora sociala problem.
          </note>
          <note>
            Här är det inte bara hårdare straff som gäller, utan det finns
            andra åtgärder. Vi måste beivra narkotikan på alla möjliga sätt.
            Det är jätteviktigt.
          </note>
          <note type="speaker">
            Anf. 38 SIW PERSSON (fp):
          </note>
          <note>
            Fru talman! Folkpartiet vill på några punkter gå närmare in på
            de reservationer som vi har med anledning av motionerna och som
            tyvärr inte har bifallits.
          </note>
          <note>
            Folkpartiet står bakom reservation 3 som gäller försäljning av
            sexuella tjänster. Jag vill understryka att det inte är fråga
            om att vi vill ha ett laglöst område här. Men när man stiftar
            lagar måste man vara mån om att det ska vara lagar som man kan
            hantera i verkligheten också. Tyvärr visste vi att detta lagförslag
            med stor sannolikhet skulle bli ett slag i luften.
          </note>
          <note>
            Det skulle bli svårigheter med bevisningen. När man dessutom
            utdömer ett så milt straff är det en björntjänst för alla dessa
            kvinnor som blir utsatta.
          </note>
          <note>
            Prostitution, det vet vi, leder till stor skada både för den
            enskilde och för samhället. Vi ska också vara medvetna om att
            det alltför ofta finns grov kriminalitet runt de prostituerade
            - narkotikahandel och koppleri. Det är fråga om stor ekonomisk
            brottslighet. Näst efter narkotikaomsättningen är det kvinnohandeln
            som ger mest pengar. För de utsatta blir det mycket svåra sociala
            situationer.
          </note>
          <note>
            Därför måste vi gemensamt slåss för att all handel med människor,
            oavsett om det är unga eller mindre unga kvinnor och allt oftare
            unga män, ska upphöra.
          </note>
          <note>
            Men när vi stiftar lagar i vår riksdag måste vi samtidigt vara
            måna om att det inte ska vara ett slag i luften. Det gäller att
            se till att vi får en lagstiftning både på det socialpolitiska
            området och på det kriminalpolitiska området. Därför står vi bakom
            reservation 3.
          </note>
          <note>
            När det gäller den IT-relaterade brottsligheten vill jag, fru
            talman, bara säga att vi självklart måste se till att lagstiftningen
            hänger med i utvecklingen på det
          </note>
          <note>
            IT-relaterade området. Då får det inte vara så, som det alltför
            ofta är i dag, att man kan skära pipor i vassen ekonomiskt och
            brottsligt bara för att samhället ligger efter.
          </note>
          <note>
            Folkpartiet motionerade om psykisk misshandel.
          </note>
          <note>
            Tyvärr fick vi inte heller något bifall på det området.
          </note>
          <note>
            Som vi vet finns det i stort sett tre typer av misshandel som
            man kan bli utsatt för: fysisk misshandel, psykisk misshandel
            och sexuell misshandel.
          </note>
          <note>
            Vi vet också att psykisk misshandel är straffbar om, som det
            står, gärningen medför medicinsk effekt.
          </note>
          <note>
            Men när det då gäller mindre allvarliga former av psykisk misshandel
            är det svårt att bevisa att en medicinskt påvisbar effekt har
            ett sådant samband med gärningen att det går att döma till ansvar.
            Därför menar vi i Folkpartiet att det är viktigt, t.o.m. mycket
            viktigt, att även s.k. lindrig psykisk misshandel blir kriminaliserad.
            Vi är medvetna om att det är svårt att hitta en rättssäker lagstiftning.
            Därför föreslår vi en ny utredning.
          </note>
          <note>
            Men jag vill understryka att den omständigheten att det är svårt
            att avgränsa det straffbara området inte får vara ett hinder för
            att man ska försöka hitta verkningsfulla åtgärder även mot s.k.
            lindrig psykisk misshandel. All form av psykisk misshandel sätter
            djupa ärr i själen.
          </note>
          <note>
            Folkpartiet står också bakom reservation 10. Den gäller livstidsstraffet.
            Folkpartiet har länge sagt att livstidsstraffet är inhumant. Det
            försvårar återanpassningen till samhället. All form av fängelsevistelse
            ska innebära en återanpassning till samhället. Därför vill
          </note>
          <note>
            Folkpartiet avskaffa livstidsstraffet. I vårt partiprogram påpekar
            vi också att nådeinstitutet bör flyttas över från regeringen till
            t.ex. Högsta domstolen. Det får aldrig finnas ens den minsta misstanke
            om att man gör politiska hänsynstaganden när det gäller benådning.
            Misstanken finns ju eftersom nådepraxis har blivit mycket mer
            restriktiv de senaste åren.
          </note>
          <note>
            Vi har också pekat på att det är viktigt att ha en mycket mer
            restriktiv hållning när det gäller återfall i brott. Vi vet ju
            mycket väl att det är en begränsad grupp personer som står för
            en mycket stor andel av brottsligheten. En effekt av detta är
            att rättssystemet ibland faktiskt vidtar åtgärder som kan te sig
            mycket stötande ur brottsoffrens synvinkel. Vi vet att flera brott
            kan ge straffrabatt och att utredningar av mindre brott läggs
            ned om personen samtidigt har begått grövre brott. Detta är inte
            acceptabelt, speciellt inte ur brottsoffrens synvinkel.
          </note>
          <note>
            Men även om den här typen av beteenden från rättssystemet sida
            tyvärr ofta kan vara nödvändiga och rimliga, är det viktigt att
            alla brott tas på allvar.
          </note>
          <note>
            När återfallsförbrytare begår brott på brott ska de inte kunna
            få straffrabatt. Man ska veta att det kostar att begå brott.
          </note>
          <note>
            I alla sammanhang, och även i detta, gäller det att peka på att
            det inte bara är brottslingens fel att han blir återfallsförbrytare.
            Det här är bevis och symtom på att kriminalvårdens insatser för
            återanpassning till ett normalt samhälle inte fungerar.
          </note>
          <note>
            Flera har också ställt sig upp och talat om vad man har gjort
            med anledning av klottret. Då vill jag också passa på att få fört
            till protokollet att även
          </note>
          <note>
            Folkpartiet bl.a. har haft interpellationsdebatter om vikten
            av att myndigheterna får effektiva medel mot klotter. Men eftersom
            det nu äntligen sker någonting i
          </note>
          <note>
            Regeringskansliet accepterar även Folkpartiet att med stor spänning
            invänta det. Nu ska det tydligen äntligen ske något som gör att
            klottret minskar. Med det hoppas vi i Folkpartiet att man också
            tänker på det socialpolitiska området. Det finns alltså en förklaring
            till varför man klottrar. Man får inte bara se det från den kriminalpolitiska
            sidan, utan man måste även se det från den socialpolitiska. Man
            kan väldigt tidigt se vilka barn som utvecklas så att de glider
            ut mot ytterkanten och på fel sida om lagen. Vi får aldrig, på
            justitieutskottets område, upphöra att tänka på att det alltid
            finns flera förklaringar. Man ska naturligtvis stå till svars
            för sina handlingar, men det finns en förklaring.
          </note>
          <note>
            Fru talman! Folkpartiet står bakom reservation 3,
          </note>
          <note>
            6, 7, 10 och 12, men för tids vinnande yrkar jag bara bifall
            till reservation 7.
          </note>
          <note type="speaker">
            Anf. 39 ALICE ÅSTRÖM (v) replik:
          </note>
          <note>
            Fru talman! Jag vill lyfta upp frågan om försäljning om sexuella
            tjänster. Jag måste erkänna att jag inte riktigt förstår Folkpartiets
            resonemang. Vi vet ju att människohandeln, och framför allt sexslavhandeln,
            är oerhört stor. Den är ett växande problem. Vi vet också att
            en del av de kvinnor som rövas bort utnyttjas som sexslavar i
            prostitution här i Sverige.
          </note>
          <note>
            Män deltar i denna vidriga handel genom köpa och utnyttja de
            här kvinnorna. Att vi då bara ska säga att detta är ett socialt
            problem och inte något straffrättsligt problem har jag svårt att
            förstå. Varför skulle dessa kvinnor som är prostituerade vara
            mindre värda än andra? I det sammanhanget vill jag ta upp en annan
            reservation som handlar om att också göra lindrig psykisk misshandel
            till ett straffbart område. Att köpa en människas kropp och använda
            den för att tillfredsställa sig själv är väl både fysisk och psykiskt
            misshandel av dessa människor? När det gäller de prostituerade
            skulle detta vara ett socialt problem. Jag har väldigt svårt för
            att se det så.
          </note>
          <note>
            Sedan vill jag ta upp frågan om återfall i brott. Jag kan förstå
            brottsperspektivet här. Men vi vet också en att en väldigt stor
            del av dessa ständiga återfallsförbrytare, småtjuvarna eller gråtjuvarna,
            egentligen aldrig begår några större brott. De gör aldrig några
            stora ekonomiska vinningar. Men när deras liv har slutat kan de
            ha tillbringat nästan 50 år i svenska anstalter. Ska vi sätta
            in dem ytterligare 10 år genom skärpa straffen för dem?
          </note>
          <note type="speaker">
            Anf. 40 SIW PERSSON (fp) replik:
          </note>
          <note>
            Fru talman! Vad jag förstår är förutsättningen för att man ska
            begära replik att man inte lyssnar på talaren.
          </note>
          <note>
            När det gäller försäljning av sexuella tjänster underströk jag
            vikten av att all prostitution ska bort och att man har en fungerande
            lagstiftning. Jag kan gärna än en gång ta upp den diskussion vi
            hade i Folkpartiet när vi bestämde oss för att säga nej till den
            här lagstiftningen. Jag har all respekt för dem som röstade ja
            till den här lagen. Vi gjorde den bedömningen att detta inte var
            något bra förslag. Jag underströk i mitt tal här att all prostitution
            ska bort och att man ska ha en lagstiftning, men det ska vara
            en lagstiftning som är effektiv.
          </note>
          <note>
            När det gäller återfallsförbrytare underströk jag också, Alice
            Åström, att det inte bara är brottslingens fel. Det är också ett
            bevis på att kriminalvården misslyckas med sitt rehabiliteringsprogram
            för återanpassning till samhället. Jag slutade med att understryka
            att man mycket tydligt kan se vilka som är i farozonen. Jag är
            tacksam att jag fick möjligheten att säga detta igen.
          </note>
          <note type="speaker">
            Anf. 41 ALICE ÅSTRÖM (v) replik:
          </note>
          <note>
            Fru talman! Jag har inte påstått att Folkpartiet eller Siw Persson
            på något sätt skulle var för prostitution eller inte ser det här
            som ett problem. Men man envisas med att ständigt hävda att detta
            inte är en effektiv lagstiftning och att den inte fungerar. Man
            lyssnar enbart på de polisdistrikt som inte har några positiva
            erfarenheter i stället för att lyssna på de polismän och de polisdistrikt
            som säger att detta är ett verkningsfullt och viktigt instrument
            för polisen att arbeta med. Även om man hittills inte har lyckats
            fälla så väldigt många, har det haft en betydelse i deras arbete.
            Jag ser försäljning av sexuella tjänster som en misshandel av
            dessa kvinnor. På samma sätt har vi haft svårt att komma åt kvinnomisshandel.
            Från början var det tillåtet att slå sin kvinna var som helst.
          </note>
          <note>
            Sedan fick man inte göra det på offentlig plats, och sedan lades
            det under allmänt åtal. Vi vet att vi fortfarande inte kommer
            åt huvuddelen av kvinnomisshandlare genom den lagstiftningen,
            men det är ändå en strävan. Jag tycker att den här lagstiftning
            är ett steg på vägen. Den går att använda.
          </note>
          <note>
            Jag skulle gärna vilja veta vilken lagstiftning
          </note>
          <note>
            Folkpartiet skulle vilja ha. Man säger att man vill ha en effektivare
            lagstiftning för att få stopp på prostitutionen. Jag tror inte
            att någon här i kammaren är emot detta. Om det fanns en lagstiftning
            som var ännu bättre och effektivare för att få stopp på detta,
            skulle alla vara beredda att diskutera den.
          </note>
          <note type="speaker">
            Anf. 42 SIW PERSSON (fp) replik:
          </note>
          <note>
            Fru talman! Om Folkpartiet hade vetat hur vi skulle lösa detta,
            hade vi motionerat om det. Tyvärr har vi inte resurser att göra
            sådana utredningar själva, men vi försöker verkligen att lyssna
            på olika argument. Vi hoppas verkligen att man kan komma fram
            till en lagstiftning där det är lättare att hitta bevisen och
            där man också använder rättssäkrare metoder. Jag förstår inte
            riktigt Vänsterpartiet som alltid är måna om rättssäkerheten och
            att polisen bara ska använda metoder som verkligen är klara och
            rättssäkra ur en vidare synvinkel. Här har vi bevis på att de
            får gå ut i tassemarkerna, och det ska ingen behöva bli utsatt
            för.
          </note>
          <note>
            Jag tror faktiskt att Alice Åström och jag är överens om att
            all könshandel ska försvinna. Vad jag är förvånad över är att
            man så lite diskuterar är att det är fråga om grov ekonomisk brottslighet.
            Vi har en lagstiftning där straffen är för milda. Det görs stora
            affärer på att speciellt unga kvinnor men tyvärr även allt oftare
            unga män bryts ned bit för bit. Låt oss styra våra känslor så
            pass mycket att vi kommer fram till en effektiv lagstiftning och
            kan undvika skendebatter.
          </note>
          <note type="speaker">
            Anf. 43 KIA ANDREASSON (mp):
          </note>
          <note>
            Fru talman! Miljöpartiet har vid detta betänkande två reservationer
            som jag yrkar bifall till, nämligen reservationerna 2 och 10.
          </note>
          <note>
            Reservation 2 handlar om diskriminering på grund av kön. Det
            finns förbud mot könsdiskriminering inom arbetslivet men inte
            utanför detta, vilket är mycket underligt. Sverige har skrivit
            under FN:s kvinnokonvention som förpliktigar Sverige att införa
            ett förbud mot könsdiskriminering även inom näringslivet. Jämställdhetsfrågor
            är också ett av huvudtemana under EU-ordförandeperioden.
          </note>
          <note>
            Men hur många känner till att den som gör sig skyldig till diskriminering
            i näringslivet inte kan dömas för olaga diskriminering av kvinnor
            enligt brottsbalken? Så är det faktiskt, och det är mycket underligt
            att vi har både en diskrimineringslag för homosexuella och en
            för etniska grupper men inte för diskriminering på grund av kön.
          </note>
          <note>
            Någon säger sig då kanske att det svenska samhället är så genomsyrat
            av medvetenhet på denna punkt att vi inte behöver ha denna lagstiftning,
            men så är det inte heller. Det förekommer diskriminering t.ex.
            från försäkringsbolag. Det har nyligen uppmärksammats att kvinnor
            har försäkringsvillkor som är helt annorlunda än de för män. Det
            hänvisas då till att kvinnor lever så länge att de inte ska ha
            lika bra villkor som män. Det kan också förekomma diskriminering
            av ensamstående kvinnor som söker lån på bank osv.
          </note>
          <note>
            Miljöpartiet vill att regeringen ska ge den utredning som ska
            studera möjligheterna till en mer generell lagstiftning mot diskriminering
            i uppdrag att överväga införande av ett allmänt förbud mot diskriminering
            på grund av kön. Det kan inte vara för mycket begärt, men jag
            får inte med mig någon på det här förslaget.
          </note>
          <note>
            Det framgår underförstått i betänkandet att utredningen ska överväga
            olika aspekter av den generella lagstiftningen, men varför kan
            man inte säga ut att det i dag är en brist i svensk lagstiftning
            och att det är angeläget att detta ses över?
          </note>
          <note>
            Det är oftast så att när man har bestämt något i utskottet finns
            det inte möjlighet till ändring, och det kommer väl inte heller
            i dag att bli någon förändring.
          </note>
          <note>
            Den här debatten är mest till för protokollets skull.
          </note>
          <note>
            Jag gör ändå ett försök. Jag fick inte tillfälle att utveckla
            detta i utskottet, eftersom vi behandlade så många motioner i
            betänkandet. När jag nu har yrkat bifall till reservationen finns
            det möjlighet också för de övriga ledamöterna att trycka på nej-knappen.
            Det är inte någon stor förändring att ge det här uppdraget till
            utredningen.
          </note>
          <note>
            Fru talman! Den andra reservationen handlar om livstidsstraffet.
            Jag har under många år återkommit till denna fråga. Miljöpartiet
            har den uppfattningen att livstidsstraffet ska ersättas med ett
            tidsbestämt straff, som ska utmätas av domstol. Den utredning
            som regeringen nu ska tillsätta tillgodoser inte dessa två krav.
            Den går en bit på vägen men inte så långt som vi vill gå, och
            därför ska jag beröra också denna reservation.
          </note>
          <note>
            Dagens system med tidsmässigt obestämda straff motverkar kriminalvårdens
            möjligheter att förbereda intagna på ett liv utanför anstalten
            på det sätt som bör ske. Jag tycker vidare inte att regeringens
            möjlighet att bevilja nåd som inte behöver motiveras är något
            bra system. Det är mycket ålderdomligt.
          </note>
          <note>
            Historiskt sett var det kungen som tidigare kunde bevilja en
            nådeansökan. Sedan har Högsta domstolen haft denna möjlighet,
            och nu har den överförts till regeringen. Jag tycker att det ska
            vara fråga om en domstolsprocess, som det alltid är i andra fall
            av straffutmätning.
          </note>
          <note>
            Fru talman! Jag vill också ägna några ord åt reservation 5 från
            Centern. I betänkandet behandlas också förslag om upphävande av
            vissa lagar som en majoritet redan har beslutat om. Det är förslag
            som hela tiden upprepas. Jag ser inte att det finns någon majoritet
            för att upphäva de lagar som man här gång på gång tar upp.
          </note>
          <note>
            Lagen om ansvar för elektroniska anslagstavlor stiftades därför
            att vi ville försöka få bort budskap som det är olagligt att sprida,
            t.ex. nazistisk propaganda. Hur ska vi komma åt detta i datamediet?
            I fall där någon som ansvarar för en elektronisk anslagstavla
            sprider ett olagligt budskap är lagen nästan det enda sättet att
            komma åt detta. Det finns inga förutsättningar att kolla varenda
            en som privat skickar in bidrag. Dessa möjligheter är alltför
            utbredda, Gunnel Wallin. Ett sätt att gå till väga är ändå att
            med regelbundenhet kolla att den ansvarige för anslagstavlan inte
            sprider sådana budskap som vi inte vill ha.
          </note>
          <note>
            Vilka andra alternativ har Gunnel Wallin? Gäller det bara att
            upphäva den här lagen och strunta i vad som finns på anslagstavlorna?
            Det går inte att, som jag tyckte att Gunnel Wallin här var inne
            på, kolla vartenda enskilt meddelande. Hon sade också att de är
            för snabba och alltför många. Det är alltså inte något alternativ.
            Jag skulle vilja veta vilka andra alternativ som finns.
          </note>
          <note>
            Det förs här i dag en stor diskussion om sexköpslagen. Jag tyckte
            att det var ett enormt framsteg för kvinnorna att vi i riksdagen
            kunde enas om att stifta lagen om förbud mot köp av sexuella tjänster.
            Nu vill både Folkpartiet och Moderaterna upphäva denna lag, som
            har fungerat om inte jättebra så ändå någorlunda bra. Det äger
            också hela tiden rum en positiv utveckling. Det är så med sådana
            här besvärliga lagar. Det är ett enormt framsteg att samhället
            har kunnat säga att det inte kan acceptera att några människor
            utnyttjar andras kroppar på det sätt som det gäller.
          </note>
          <note>
            Jag lyssnade noga på det som Jeppe Johnsson nämnde som anledning
            till att denna lag skulle upphävas. Han sade att rättsväsendet
            ska bli en huvudfråga i valet. Man skulle då kunna gå fram med
            följande slogan: Avkriminalisera brott som beror på sociala problem!
            Det är en ny slogan för Moderata samlingspartiet att gå ut med
            i valrörelsen. Det är precis detta resonemang som Jeppe Johnsson
            säger sig stå bakom.
          </note>
          <note>
            Oönskade företeelser eller beteenden som beror på sociala problem
            ska inte kriminaliseras. Det är ju fantastiskt! Då kan vi tillsammans
            gå en bit på vägen, för det finns kanske flera sådana här sociala
            problem att lyfta fram som kräver andra åtgärder i samhället.
          </note>
          <note>
            Det andra skälet var att detta kryper under jorden.
          </note>
          <note>
            Det gör väl det mesta av brottsligheten. Den är ljusskygg och
            kryper under jorden. Jag förstår inte varför man drar fram det
            när det gäller just detta.
          </note>
          <note>
            Folkpartiet säger att den här lagen är ineffektiv.
          </note>
          <note>
            Men vad finns det för andra möjligheter? Hur ska man annars angripa
            detta problem? Folkpartiet säger ju samtidigt att psykisk misshandel
            är svår att bevisa men ändå ska beivras. Det är samma sak här!
          </note>
          <note>
            Det finns mycket mer att kommentera. Jag ska slutligen också
            bara kommentera moderaternas reservation när det gäller vapenattrapper.
            Jag ser det som ett mycket allvarligt brott när man rånar eller
            våldför sig på andra människor med hjälp av en vapenattrapp.
          </note>
          <note>
            Offret kan naturligtvis inte se att det är en attrapp.
          </note>
          <note>
            Vapenattrapperna är så gjorda att man inte kan se skillnaden.
            Men vad jag finner, Jeppe Johnsson, är att domstolarna tar hänsyn
            till detta. Man ser på de sammanlagda effekterna i fråga om farlighet,
            hänsynslöshet och psykiska besvär för offret och dömer därefter.
          </note>
          <note>
            Jag skulle vilja veta om Jeppe Johnsson har kontrollerat domarna
            efter bruk av vapenattrapp och då sett att straffen är alldeles
            för låga. Jag har inte kunnat finna det. Jag har inte heller granskat
            så noga. Men om man skriver en sådan här motion måste det ju finnas
            ett underlag för den. Detta skulle det vara intressant om
          </note>
          <note>
            Jeppe Johnsson kunde ge mig.
          </note>
          <note type="speaker">
            Anf. 44 GUNNEL WALLIN (c) replik:
          </note>
          <note>
            Fru talman! När vi stiftar lagar måste vi stifta lagar som kan
            följas. Det jag och Centerpartiet vänder oss emot är det här sättet
            att kräva ansvar. När det gäller kollektivt ansvar kontra individuellt
            förespråkar vi individuellt ansvar. Så är det inte i dag. Med
            denna lag blir det ett kollektivt ansvar. Är det någonting som
            Miljöpartiet förespråkar?
          </note>
          <note>
            Ska man förbjuda debattsidorna? Ska man begränsa yttrandefriheten?
            Det måste ju finnas rimliga proportioner. Att som ansvarig utgivare
            för en debattsida, som i det fall med Aftonbladet som är anmält
            till
          </note>
          <note>
            JK, granska 4 000 meddelanden per dag är ju orimligt. Man måste
            sätta det i proportion till vad man får ut av denna debatt och
            dialog, som vi alla eftersträvar.
          </note>
          <note type="speaker">
            Anf. 45 KIA ANDREASSON (mp) replik:
          </note>
          <note>
            Fru talman! Jag tycker att det är fel beteckning när
          </note>
          <note>
            Gunnel Wallin hävdar att det är ett kollektivt ansvar.
          </note>
          <note>
            Det finns ju en ansvarig för anslagstavlan, precis som det finns
            en ansvarig utgivare för en tidning, såsom nämndes. Det är inget
            kollektivt ansvar, utan det är den som tillhandahåller anslagstavlan
            som har ett ansvar. Det är den personen.
          </note>
          <note>
            Men svara mig då på hur vi ska göra i stället. Ska vi helt vara
            utan lagstiftning och låta dessa anslagstavlor översvämmas av
            rasistiska slagord, våldspornografi osv.? Ska vi ha det så i framtiden?
          </note>
          <note type="speaker">
            Anf. 46 GUNNEL WALLIN (c) replik:
          </note>
          <note>
            Fru talman! Nu är det faktiskt väldigt lite sådant som förekommer
            på dessa debattsidor, t.ex. de olika partiernas eller tidningarnas
            debattsidor på nätet. Inte för att jag har granskat detta, men
            det övergripande är att man diskuterar samhällsfrågor. Jämför
            man att som ansvarig utgivare på en tidning ha koll på detta,
            med den tid det tar, med IT som medium ser man att det är en väsentlig
            skillnad. Jag tycker att det är viktigt att bevara möjligheten
            till yttrandefrihet och till att föra debatt med hjälp av detta
            nya medium. Men naturligtvis måste man avkräva ett individuellt
            ansvar.
          </note>
          <note type="speaker">
            Anf. 47 KIA ANDREASSON (mp) replik:
          </note>
          <note>
            Fru talman! Yttrandefriheten ska väl inte dölja spridande av
            straffbara budskap. Det kan jag inte förstå. Och när det gäller
            det individuella ansvaret går det inte att spåra 4 000 bidrag.
            Man kan inte gå in och hindra människor att sända. Däremot kan
            den som är ansvarig för anslagstavlan stoppa sådana bidrag som
            är kriminella. Det är helt följdriktigt att det är på detta vis.
          </note>
          <note>
            Miljöpartiet vill inte upphäva en sådan lag utan tycker att den
            är mycket angelägen. Vi skulle vilja hitta fler sätt att förhindra
            spridningen av straffbara saker på nätet. Det här är ett sätt
            som vi har kunnat hitta, men det krävs fler åtgärder för att kunna
            stoppa t.ex. pedofiler, som nämndes tidigare, våldspornografi
            och kränkande nazistiska budskap.
          </note>
          <note type="speaker">
            Anf. 48 JEPPE JOHNSSON (m) replik:
          </note>
          <note>
            Fru talman! Först skulle jag vilja erkänna en sak:
          </note>
          <note>
            Jag lider faktiskt lite grann med Kia Andreasson för att hon
            inte har fått gehör för sin reservation 2. En utomstående betraktare
            här i kammaren skulle faktiskt kunna tycka att så mycket hjälp
            som hon ger till regeringen borde hon någon gång kunna få gehör
            för någonting som hon för fram. Men det är klart: I det här fallet
            rubbar det inte majoriteten, och därför passar det att reservera
            sig.
          </note>
          <note>
            Fru talman! Kia Andreasson känner mycket väl till, i alla fall
            om hon lyssnade på mitt anförande, att det den 1 januari 1999
            infördes en möjlighet för domstolarna att utdöma påföljden villkorlig
            dom och samhällstjänst också för en hel del brott som i alla fall
            jag inte tycker att den skulle kunna utdömas för.
          </note>
          <note>
            Detta har prövats, och den 5 januari förra året fastslog
          </note>
          <note>
            Högsta domstolen att det faktiskt är möjligt att döma en man
            som misshandlat sin närstående kvinna till samhällstjänst. Som
            jag sade i mitt anförande skrev tingsrätten: en misshandel som
            inte kan anses som ringa.
          </note>
          <note>
            Högsta domstolen har tolkat lagen. Så är lagen.
          </note>
          <note>
            För det behöver det inte vara rätt.
          </note>
          <note>
            Då skulle jag vilja fråga Kia Andreasson: Är det rimligt att
            en som misshandlar en kvinna ska dömas till samhällstjänst? Om
            inte, vad skulle Kia Andreasson, med den position hon nu har som
            ett av benen i regeringen, kunna tänka sig att göra för att ändra
            på den här lagen?
          </note>
          <note type="speaker">
            Anf. 49 KIA ANDREASSON (mp) replik:
          </note>
          <note>
            Fru talman! Det här var ju inte svar på de frågor som jag ställde
            utan en helt annan vinkling, ett tillfälle att få fram sina åsikter.
            Men jag ska svara på detta med samhällstjänst.
          </note>
          <note>
            Jag tyckte att det var väldigt tydligt att vi inte skulle använda
            den typen av straffmetod när det gäller män som misshandlar sina
            kvinnor. Men tyvärr visar det sig många gånger att även om vi
            här tycker att vi är tydliga i lagstiftningen finns det ändå domstolar
            som tolkar den på annat sätt. Det är beklagligt.
          </note>
          <note>
            Sedan är det svårt att veta precis vad som kommit fram i en domstolsförhandling.
            Det är väldigt svårt att härifrån säkert säga att det är fel.
            Men som det framställts tycker jag inte att det är bra att straffsystemet
            med samhällstjänst utnyttjas för just denna typ av artbrott.
          </note>
          <note type="speaker">
            Anf. 50 JEPPE JOHNSSON (m) replik:
          </note>
          <note>
            Fru talman! I så fall kan jag inte fatta att Kia Andreasson inte
            har använt sitt inflytande gentemot regeringen. Det finns ju faktiskt
            en reservation här som man kunde ha hoppat på. Jag och Kia Andreasson
            är överens, men Kia har inte gjort någonting. Däremot kräver hon
            att andra ska hoppa på hennes reservationer om de är bra. Jag
            är inte säker på att det hade rubbat majoriteten den här gången
            heller. Det hade alltså inte varit så politiskt farligt, Kia Andreasson,
            att stödja vår reservation.
          </note>
          <note>
            Kia utropar att sexköpslagen var en enorm framgång för kvinnorna.
            Var den verkligen en enorm framgång för kvinnorna, eller var det
            möjligtvis bara för kvinnoförbunden?
          </note>
          <note>
            Kia Andreasson kritiserar oss moderater för att vi inte vill
            kriminalisera det som vi anser vara ett socialt problem. Hon sträcker
            ut handen och säger att vi ska avkriminalisera ett antal brott.
            Men med den utsträckta handen, Kia Andreasson, skulle jag vilja
            ha förslag på vilka brott Kia Andreasson i så fall anser att vi
            ska avkriminalisera.
          </note>
          <note>
            Vidare vill jag tillägga att jag inte alls betvivlar
          </note>
          <note>
            Kia Andreassons engagemang för dem som rånas eller våldtas under
            hot av äkta vapen eller vapenattrapp. Men tydligen är Kia nöjd
            med nuvarande straffsättning.
          </note>
          <note>
            Jag har ingen tabell över hur domstolarna dömer i de olika fallen.
            Men det händer allt som oftast att man anser att det inte är ett
            grovt brott. Det är det som vi vänder oss mot. Jag välkomnar Kia
            Andreassons stöd i kampen för de utsatta våldsoffren.
          </note>
          <note type="speaker">
            Anf. 51 KIA ANDREASSON (mp) replik:
          </note>
          <note>
            Fru talman! Jeppe Johnsson och moderaterna har ett speciellt
            sätt att diskutera. Man tycker att en strafform bör upphävas och
            kräver samtidigt i liknande fall mycket strängare straff, t.ex.
            vid narkotikabrott.
          </note>
          <note>
            Där ska det vara strängt. Är inte det ett socialt problem, Jeppe
            Johnsson, utifrån precis samma diskussionsbas som använts här?
          </note>
          <note>
            Jag lade också märke till att han sade att sexköpslagen är en
            klasslag därför att män kan skaffa sig sex i andra miljöer. Det
            gäller väl också narkotikan. Det är också en sorts klasslag. De
            som har pengar och är högre upp på samhällsstegen kan skaffa sig
            detta i andra miljöer. Och det blir mer och mer så faktiskt.
          </note>
          <note>
            Just straffutdömningen i domstolar är en sak som vi klart har
            skyldighet från riksdagens sida att se över hela tiden så att
            det inte blir sådana effekter som vi inte önskar. Det är ett arbete
            som jag försöker att hinna med. Men än så länge har jag inte någon
            anledning att sluta upp bakom reservationen. Men visst måste vi
            fortlöpande undersöka hur det utvecklar sig.
          </note>
          <note type="speaker">
            Anf. 52 SIW PERSSON (fp) replik:
          </note>
          <note>
            Fru talman! Kia Andreasson frågar vilka andra möjligheter och
            lagar Folkpartiet hade som förslag när det gäller köp av sexuella
            tjänster.
          </note>
          <note>
            Först och främst, Kia Andreasson, vill jag fråga:
          </note>
          <note>
            Varför har inte Miljöpartiet utnyttjat möjligheterna i sitt regeringssamarbete
            att verkligen se till att de socialt utslagna, de prostituerade
            som ville sluta verkligen fick hjälp till det? Det visade sig
            att det i vanlig ordning inte fanns resurser. Det fanns inte lagrum
            och det fanns inte resurser. De som ville fick alltså inte hjälp.
            Då är lagen ett slag i luften.
          </note>
          <note>
            Varför har man inte utnyttjat sitt samarbete på det kriminalpolitiska
            området till att verkligen se till att få effektiv lagstiftning,
            eftersom det här är grov ekonomisk brottslighet? I Regeringskansliet
            finns utredningsresurserna. Det finns helt unika möjligheter att
            påverka där.
          </note>
          <note>
            Vi har i Folkpartiet inte sagt att vi har svaren när det gäller
            psykisk misshandel. Vi har inte resurserna, men vi har ödmjukt
            sagt att vi vill ha en utredning som kan visa på den lagtekniska
            möjligheten. Vi säger att man måste kunna se möjligheterna och
            inte hindren.
          </note>
          <note>
            Vad vi än diskuterar i den här kammaren är faktum ute i verkligheten,
            ute på gatan bland dem som blir drabbade, att köp av sexuella
            tjänster är extremt svårt att bevisa. Det är ytterst få som blir
            fällda, eftersom bevisningen är så svår. Och när de få blir fällda
            är straffen utmanande låga.
          </note>
          <note>
            Alltså: Sexuell misshandel, psykisk misshandel, väldigt ofta
            också fysisk misshandel på det här området, ger böter eller fängelse
            i högst sex månader.
          </note>
          <note>
            Vilka signaler skickar lagstiftarna ut, Kia Andreasson? Detta
            är extremt svårt att bevisa för polis och åklagare. Och när man
            mot förmodan lyckas få fram bevis, ja, då är det inte värt mer
            än böter eller fängelse i högst sex månader.
          </note>
          <note>
            Det är bara att beklaga. Viljan var säkert god, men det blev
            ett slag i luften i kampen mot prostitutionen.
          </note>
          <note>
            Låt mig, fru talman, säga än en gång att Folkpartiet jobbar på
            alla fronter mot prostitution, men vi vill att det ska vara effektiva
            metoder.
          </note>
          <note type="speaker">
            Anf. 53 KIA ANDREASSON (mp) replik:
          </note>
          <note>
            Fru talman! Jag tycker, som jag sade förut, att lagstiftarna
            har sänt mycket tydliga signaler om att vi inte vill ha den här
            handeln. Det står jag till fullo bakom, det är jag stolt över
            att ha kunnat medverka till.
          </note>
          <note>
            Men tyvärr, Siw Persson, finns det lagar i samhället som visar
            sig vara svåra att få effektiva. Det finns en hel uppsjö av sådana
            lagar som vi för den skull inte vill ta bort. Det pågår hela tiden
            ett utvecklingsarbete för att få större effektivitet. Det är ett
            fortgående arbete.
          </note>
          <note>
            När det gäller sexköpslagen har den hjälp som
          </note>
          <note>
            Siw Persson pekar på fungerat på vissa ställen och på andra inte.
            Så är det ofta med projekt. Men strävan måste vara att de kvinnor
            som har dragits in och som vill få hjälp naturligtvis ska få den
            hjälpen. Det är väldigt viktigt. Men att upphäva lagen skulle
            vara en katastrof i detta läge.
          </note>
          <note type="speaker">
            Anf. 54 SIW PERSSON (fp) replik:
          </note>
          <note>
            Fru talman! Om själva straffmätningen också är ett utvecklingsarbete
            är det kanske inte så noga i början. Då blir det bara böter och
            sex månaders fängelse. Är det ett ordentligt slag mot dem som
            blir drabbade, Kia Andreasson?
          </note>
          <note type="speaker">
            Anf. 55 KIA ANDREASSON (mp) replik:
          </note>
          <note>
            Ska jag förstå detta som att Siw Persson skulle kunna acceptera
            lagen om det fanns väldigt stränga straff?
          </note>
          <note type="speaker">
            Anf. 56 MORGAN JOHANSSON (s):
          </note>
          <note>
            Fru talman! Detta är ett mycket stort betänkande, därför hinner
            vi förstås inte beröra alla de frågor det tar upp. En stor del
            av tiden har man hittills ägnat åt att diskutera sexualbrotten
            och sexköpslagen. Jag ska göra ett par kommentarer på det temat
            men också beröra några andra teman.
          </note>
          <note>
            Först några allmänna reflexioner om straffrätten som sådan. Många
            har haft föreställningen, och det skymtar fram i en del reservationer,
            att brottsligheten i Sverige bekämpas bäst genom att man helt
            enkelt utdömer hårdare straff. De som driver den linjen säger
            ofta att de har ett brett folkligt stöd.
          </note>
          <note>
            Går man ut på gatan och frågar folk om straffen måste skärpas
            får man säkert ett rungande ja som svar. Men om man i stället
            ställer frågan vilka åtgärder som man tror är mest effektiva för
            att få ned brottsligheten totalt sett och ger några alternativ,
            tror jag att de allra flesta säger att det bästa sättet att få
            ned brottsligheten är att ge alla barn och ungdomar en trygg uppväxt.
            Insikten om den generella välfärdens betydelse, om betydelsen
            av ett gemensamt ansvar för varandra, om betydelsen av en jämlik
            fördelning av resurser och livschanser sitter så djupt i svenska
            folket att den också påvekar vår syn på brott och straff.
          </note>
          <note>
            När man diskuterar eventuella straffskärpningar måste man utgå
            från två frågor. Den första är: Är det troligt att en skärpning
            medför en avskräckande effekt och därmed minskar brottsligheten?
            I en del fall kan det säkert vara så. Jag tänker närmast på de
            skärpningar som gjorts när det gäller rattfylleri. Säkert har
            det när vi skärpt synen på rattfylleri - här har ju Sverige ur
            internationell synvinkel en mycket hård linje - gett resultat
            i form av att rattfylleriet har minskat.
          </note>
          <note>
            Det paradoxala är kanske att det förmodligen gäller just sådana
            här brott, brott av tillfälleskaraktär som lite vem som helst
            kan begå om omständigheterna är fel. Det kanske är där den avskräckande
            effekten av en straffskärpning är som störst.
          </note>
          <note>
            När vi kommer till de yrkeskriminella, den lilla, lilla grupp
            på ett par procent i varje årskull som står för en majoritet av
            de anmälda brotten, är den avskräckande effekten av straffskärpningen
            förmodligen inte särskilt stor. För den som har till yrke att
            bryta sig in i lägenheter kan det kvitta om han riskerar ett eller
            två års fängelse. Den brottsligheten måste hanteras med andra
            metoder än med hjälp av straffskärpning.
          </note>
          <note>
            Den andra utgångspunkten man ska ha i dessa frågor gäller hur
            straffen förhåller sig till varandra.
          </note>
          <note>
            Det gäller om straffet för stöld står i rimlig proportion till
            straffet för misshandel och mord. Det gäller om straffet för grova
            brott står i rimlig proportion till straffet för brott av normalgrad.
            Här hamnar vi i en etisk diskussion om hur stor kränkningen och
            skadan är vid olika brott, vad som ska anses kriminellt och hur
            strängt staten ska se på olika brott. Jag är mot den bakgrunden
            inte främmande för att skärpa straffen.
          </note>
          <note>
            I förra veckan lämnade Sexualbrottskommittén fram sitt betänkande
            till justitieministern. Där föreslås en total omarbetning av sjätte
            kapitlet i brottsbalken med väsentliga skärpningar i synen på
            våldtäktsbrottet och sexuella övergrepp mot barn. Fler sexuella
            övergrepp kommer att betraktas som våldtäkt, fler våldtäkter kommer
            att betraktas som grova, våldsoch hotrekvisiten när det gäller
            våldtäkt på barn tas bort. Förslaget kommer - om det blir lag
            av det - att leda till väsentligt skärpta straff.
          </note>
          <note>
            Därmed går utredningen till mötes en rad av de motioner vi behandlar
            i det här betänkandet. Det är bra. Det är särskilt bra att vi
            har fått en förhållandevis bred politisk enighet på åtminstone
            de bärande linjerna i förslaget. Det finns ett par punkter där
            vi skiljer oss åt.
          </note>
          <note>
            En av punkterna är just köp av sexuella tjänster.
          </note>
          <note>
            Vi har haft en diskussion i dag där det har blivit tydligt att
            moderaterna vill avkriminalisera brottet. Jag lyssnade noga till
            Jeppe Johnssons anförande i förmiddags. Jag tyckte att det var
            tydligt att huvudsaken inte var att skydda själva kvinnan, utan
            huvudsaken var att det var ett problem att polisen ibland måste
            ta till okonventionella metoder, att de måste spana på andra sätt.
            Mellan raderna skymtar det fram att det är en snaskig verksamhet
            som man inte gärna vill hålla på med.
          </note>
          <note>
            Jag känner igen attityden. Det var just den attityden som vi
            faktiskt ville komma till rätta med när vi lyfte fram frågorna
            om prostitution, kvinnofrid och sexköpslagen i hela rättsväsendet
            för att se till att de institutioner vi har - polis, åklagare
            och domstolar -
          </note>
          <note>
            tar frågorna på allvar.
          </note>
          <note>
            Det finns belägg för att gatuprostitutionen har minskat. Det
            faktum att priserna har sjunkit är ett argument som redan har
            tagits upp i dag. Däremot finns det inga belägg för att den dolda
            prostitutionen har ökat. Det sägs då och då. Inte heller i utredningen
            från Malmö - som jag har här - finns några belägg.
          </note>
          <note>
            Däremot finns det tydliga belägg för att gatuprostitutionen har
            minskat.
          </note>
          <note>
            En annan sak har också hänt, nämligen det faktum att frågorna
            har lyfts fram har inneburit en ökad spaning. En del bordellhistorier
            och kopplerihärvor har rullats upp till följd av detta. Det är
            en ganska viktig sak att komma ihåg.
          </note>
          <note>
            Jag noterade Ragnwi Marcelinds och Jeppe
          </note>
          <note>
            Johnssons replikväxling. Jag delar inte Jeppe Johnssons åsikt
            att sexköp ska avkriminaliseras. Jag delar inte heller Ragnwi
            Marcelinds och kristdemokraternas åsikt att den prostituerade
            ska kriminaliseras. Så sade ni i en debatt förra året. Då var
            det visserligen inte Ragnwi Marcelind som deltog utan det var
            Ingemar Vänerlöv. Ni sitter bredvid varandra, så ni kan konferera
            om den debatten.
          </note>
          <note>
            Det känns lite egendomligt att Ragnwi Marcelind står här och
            talar sig varm för sociala insatser för de prostituerade samtidigt
            som hon vill kriminalisera dem. Det som skymtar fram i det förslaget
            är kristdemokraternas religiösa moralism. Det viktiga är inte
            att hjälpa kvinnorna, det viktiga är att fördöma sådant som anses
            vara en moralisk styggelse. Ni borde gå tillbaka och fundera över
            er syn på vilken part som ska kriminaliseras. Sedan kanske vi
            kan föra en diskussion om den saken, förmodligen i en replikväxling.
            Fundera lite över vad en kriminalisering av de prostituerade skulle
            leda till.
          </note>
          <note>
            Jag vill ställa en något vänligare fråga till Siw
          </note>
          <note>
            Persson. Hon är i det här betänkandet med på en reservation om
            att avkriminalisera köp av sexuella tjänster. Jag förstår argumenten.
            Men jag är inte säker på hur Folkpartiet egentligen ställer sig
            i frågan.
          </note>
          <note>
            Folkpartiet är ju med på Sexualbrottskommitténs betänkande, bl.a.
            på att lyfta in sexköpslagen i brottsbalken och att på vissa punkter
            utvidga sexköpslagen.
          </note>
          <note>
            Vilken är Folkpartiets linje? Är det Siw Perssons linje eller
            Helena Bargholtz linje i utredningen?
          </note>
          <note>
            Jag går över till ett annat tema. Brott mot homosexuella och
            brott med rasistiska motiv. Det är oerhört viktigt att vi flyttar
            fram positionerna när det gäller de brotten, att vi tydligt markerar
            med vilken stränghet staten ser på brotten. Hatbrotten bärs ofta
            fram av en perverterad politisk syn, där människor inte alls har
            något värde om de har en homosexuell läggning eller en annan hudfärg.
            Liksom när det gäller sexualbrott tror jag att en tydligare markering
            från statens sida mot dessa brott kan ha en förebyggande effekt.
          </note>
          <note>
            Här har en utredning också föreslagit en utvidgning av brottet
            hets mot folkgrupp och det nya brottsbegreppet hets mot homosexuella.
            Det har föreslagits en utvidgning när det gäller straffmätningen
            och vad som ska anses vara försvårande omständigheter. Det är
            en bra utredning, och vi får se vad som blir av den när remissvaren
            har processats färdigt i Regeringskansliet.
          </note>
          <note>
            Men jag noterar att moderaterna har reserverat sig på den punkten.
            Ni vill inte utvidga till brott som gäller hets mot homosexuella.
            Det finns en reservation i betänkandet. Det skulle vara värdefullt
            om ni kunde kommentera varför ni tassar så mjukt även här.
          </note>
          <note>
            När ni ändå tar replik, kan ni kanske också reda ut varför ni
            inte vill införa åtgärder för att sätta stopp för sexklubbar.
            Det har ni också reserverat er mot i fråga om sexköpslagen. Ni
            tassar så försiktigt när det gäller brott mot homosexuella eller
            brott med rasistiska motiv, när det gäller sexköpslag och sexklubbar,
            medan ni på andra områden försöker ge intryck av att ta krafttag
            i kriminalpolitiken. Det hänger inte riktigt ihop, Jeppe Johnsson.
          </note>
          <note>
            Jag ska säga några ord om livstidsstraffet. Här ser vi att partierna
            spretar åt olika håll. Vår linje är att livstidsstraffet måste
            vara kvar så länge vi inte har något bättre när det gäller att
            skydda allmänheten från ett antal mycket farliga personer. Vi
            vill förändra systemet något - det är därför vi har tillsatt utredningen
            - så att vi kan se att även andra instanser kan göra bedömningar
            och prövningar om en person ska få släppas ut. En sådan prövning
            kan göras obligatorisk.
          </note>
          <note>
            Vi har i dag drygt hundra livstidsdömda fångar.
          </note>
          <note>
            Samtliga sitter för mord. De ska naturligtvis sitta där så länge
            de kan anses utgöra en fara för allmänheten.
          </note>
          <note>
            Det är det problem vi har att göra med i diskussionen om att
            avveckla livstidsstraffet. Det finns faktiskt människor som är
            en fara för allmänheten och som vi på något sätt fortfarande måste
            ta hand om.
          </note>
          <note>
            Med dessa korta ord och teman när det gäller sexköp, homosexuella,
            rasism och livstidsstraffet - sedan kan vi återkomma till andra
            frågor i replikskiftena -
          </note>
          <note>
            vill jag yrka bifall till förslaget till riksdagsbeslut i betänkandet
            och avslag på motionerna och reservationerna.
          </note>
          <note type="speaker">
            Anf. 57 JEPPE JOHNSSON (m):
          </note>
          <note>
            Fru talman! Först vill jag instämma i Morgan Johanssons glädje
            att vi har varit någorlunda eniga i de viktiga frågorna i Sexualbrottsutredningen.
            När det gäller varför vi inte har ställt upp på reservation 2
          </note>
          <note>
            hänvisar jag till majoritetstexten, där Morgan Johanssons parti
            och mitt parti har samma motivering. Jag förmodar att Morgan Johansson
            här läst den både på avigan och rätan.
          </note>
          <note>
            Däremot tog jag upp en annan punkt i mitt anförande. Den passar
            alldeles utmärkt, eftersom dagens talare från socialdemokraterna
            är ordförande i BRÅ.
          </note>
          <note>
            Undersökningen av de riktigt brottsaktiva visar att de tio mest
            brottsaktiva har lagförts 1 440 gånger och att det är ungefär
            500 personer av den här kalibern i
          </note>
          <note>
            Sverige som ställer till väldigt mycket. Till saken hör
          </note>
          <note>
            - det vet BRÅ:s ordförande Morgan Johansson mycket väl - att
            de flesta brott som dessa människor har utsatt oss andra för inte
            är uppdagade och att ingen är dömd för dem.
          </note>
          <note>
            Jag skulle vilja ställa frågan till Morgan Johansson: Vad tänker
            Morgan Johansson och hans parti göra för att stoppa den här brottsligheten?
            I detta fall nöjer jag mig inte med svaret att det är förebyggande
            åtgärder som gäller. För en väldigt stor del av dessa
          </note>
          <note>
            500 är det för sent.
          </note>
          <note type="speaker">
            Anf. 58 MORGAN JOHANSSON (s) replik:
          </note>
          <note>
            Fru talman! Det viktiga när det gäller de yrkeskriminella och
            de kroniska brottslingarna är att se till att kriminalvården fungerar
            på ett sådant sätt att man kan ge människor andra chanser i livet.
            Jag tror inte att Jeppe Johnsson kommer åt någonting genom att
            generellt skärpa straffen, vilket jag berörde inledningsvis. Det
            finns en inkapaciteringseffekt, så att de inte begår några brott
            så länge de sitter i fängelse.
          </note>
          <note>
            Men så fort de kommer ut är problemet där igen, om kriminalvården
            inte fungerar. Insatserna måste alltså riktas mot frågor som rör
            kriminalvården och vad som ska ske när folk släpps ut.
          </note>
          <note>
            Jag vill naturligtvis ställa frågan som jag inte fick svar på:
            Varför vill inte Moderaterna sätta stopp för sexklubbarna? Varför
            vill inte Moderaterna utvidga brottet när det gäller hets mot
            homosexuella? När det gäller sexköp har vi redan fått utklarat
            varför Moderaterna vill avkriminalisera det.
          </note>
          <note type="speaker">
            Anf. 59 JEPPE JOHNSSON (m) replik:
          </note>
          <note>
            Fru talman! I den fråga som Morgan Johansson ställer när det
            gäller utredningen om sexköpslagen har han tydligen nöjt sig med
            det besked han har fått.
          </note>
          <note>
            Nu ser jag att han har det tjocka betänkandet där framme, och
            där finns förklarat i en reservation varför vi inte vill kriminalisera
            sexköp. Jag tror att Morgan
          </note>
          <note>
            Johansson, såväl som alla andra här, kan läsa innantill. Jag
            ska inte ta upp kammarens tid med att upprepa det.
          </note>
          <note>
            Jag noterar också att Morgan Johansson ger en hård känga åt kriminalvården.
            Det är bra. Driv nu den frågan! Sedan ni tog över 1994 har kriminalvården
            raserats. Antalet program i fängelserna har gått ned.
          </note>
          <note>
            Personalen har inte fått någon vidareutbildning. Antalet - för
            att tala ett språk som vi kan i justitieutskottet - § 34-placeringar
            har gått ned väldigt mycket.
          </note>
          <note>
            Morgan Johansson nämnde i sitt anförande vilka åtgärder som var
            mest effektiva mot dessa återfallsbrottslingar, och han sade att
            det var att barn och ungdomar växer upp under goda förutsättningar.
            Fru talman! Jag håller med till hundra procent! Men under den
            tid som Morgan Johanssons parti har regerat det här landet har
            dessa 500 tydligen inte gjort det, och flera med dem, därför att
            de har misslyckats. Vi ska inte ha flera sådana här i framtiden.
            Men det här har hänt under den regim som har styrt landet i många
            år, och det kanske beror på att ni har negligerat familjen, näst
            intill hånat den, och menat att alla barn skulle tas om hand av
            samhället.
          </note>
          <note>
            Stärk familjen i stället, Morgan Johansson!
          </note>
          <note>
            Nu tycker jag att vi ska ena oss om att de som nu är så brottsaktiva
            måste vi också göra något åt, för de står för en oerhört stor
            del av brottsligheten. Jag vill ha ett recept på vad vi ska göra
            med dem. Vi är nog överens om vad vi ska göra med de ungdomar
            som strular i dag, bortsett från en del åtgärder som Morgan
          </note>
          <note>
            Johanssons parti stöder sig på, bl.a. vård inom socialtjänsten,
            som hitintills inte har hjälpt. Några av dem kanske har råkat
            ut för det - till vilken nytta?
          </note>
          <note type="speaker">
            Anf. 60 MORGAN JOHANSSON (s) replik:
          </note>
          <note>
            Fru talman! Vård inom socialtjänsten är en ny lagstiftning, och
            många av de 500 som Jeppe Johnsson talar om har en lång kriminell
            karriär bakom sig.
          </note>
          <note>
            Det hänger nog inte riktigt ihop.
          </note>
          <note>
            Jag kan naturligtvis läsa innantill, men jag vill att
          </note>
          <note>
            Jeppe Johnsson förklarar för riksdagen och för protokollet varför
            Moderaterna motsätter sig åtgärder för att sätta stopp för sexklubbarna.
            Det var det jag ville.
          </note>
          <note>
            Jag vill också att Jeppe Johnsson förklarar varför
          </note>
          <note>
            Moderaterna tassar så försiktigt när det gäller att gå hårdare
            fram mot hets mot homosexuella och också mot rasistisk brottslighet.
            Men vi får inga svar här i dag. Jag antar att vi får läsa på andra
            ställen om Moderaternas åsikter.
          </note>
          <note>
            Kriminalvården är naturligtvis en pusselbit i det här som vi
            självfallet måste stärka. Jag ska naturligtvis göra vad jag kan
            - och jag gör vad jag kan - för att se till att det blir så. Samtidigt
            ska vi inte glömma att det också finns andra pusselbitar. Socialtjänsten
            i kommunen är en, och kommunens andra institutioner är en annan.
          </note>
          <note>
            Då rimmar det väldigt illa med att det moderata partiet i andra
            sammanhang gör allt vad det kan för att skära ned på socialtjänsten,
            på fritidsverksamheten eller på kommunerna över huvud taget för
            att få pengar över till skattesänkningar. Då rimmar det väldigt
            illa att i det här sammanhanget komma och säga att det behövs
            mer sociala insatser på kommunal nivå. Det tror jag att vi behöver,
            bl.a. för att ta hand om dem som kommer ut från fängelserna efter
            kanske ett långt fängelsestraff, så att de inte återfaller i brottslighet.
            Sedan finns det ideella krafter som är viktiga för att fånga upp
            dem som har en lång brottskarriär bakom sig. KRIS är kanske den
            viktigaste, dvs. Kriminellas revansch i samhället.
          </note>
          <note>
            Vi negligerar inte familjen. Vi säger att där familjen är svag
            måste samhället vara starkt. Det måste hela tiden finnas strukturer
            som fångar upp ungdomar som hamnar snett bl.a. på grund av att
            familjen kanske inte fungerar. Då krävs det fritidsverksamhet,
            social verksamhet, kultur, idrott och annat.
          </note>
          <note type="speaker">
            Anf. 61 RAGNWI MARCELIND (kd):
          </note>
          <note>
            Fru talman! Morgan Johansson försitter aldrig chansen att på
            socialdemokratiskt manér försöka måla en falsk bild av sina motståndare.
            Jag betackar mig gärna för den. Religiös moralism är inte vad
            det handlar om. I dag debatterar vi om vi tycker att det är riktigt
            att ha en kriminalisering av sexköp. Där har
          </note>
          <note>
            Moderaterna i en reservation sagt att lagen ska upphävas. I mitt
            inlägg förordade jag att lagen ska finnas kvar. Vad därutöver
            var har vi inte debatterat i dag.
          </note>
          <note>
            Jag skulle ändå vilja ställa en fråga till Morgan
          </note>
          <note>
            Johansson, som pratar om Prostitutionsutredningen, där man förespråkade
            att både sexköp och försäljning skulle kriminaliseras. Anser då
            Morgan Johansson att
          </note>
          <note>
            Prostitutionsutredningen bestod av en hop religiösa moralister?
            Eller är den benämningen endast förunnad Ragnwi Marcelind i justitieutskottet?
          </note>
          <note>
            Jag skulle vilja upprepa min fråga som jag inte fick svar på,
            nämligen varför regeringen inte tycker att det är angeläget att
            täppa igen de frizoner som tolkningen av lagen har lett till när
            det gäller pedofili och barn som utsätts för kränkande, förnedrande
            handlingar. Det skulle jag vilja ha svar på.
          </note>
          <note type="speaker">
            Anf. 62 MORGAN JOHANSSON (s) replik:
          </note>
          <note>
            Fru talman! Jag ställde en fråga till Ragnwi Marcelind, och det
            var vad Kristdemokraternas inställning egentligen är i det här.
            Anser ni att de prostituerade också ska kriminaliseras? Är det
            er hållning?
          </note>
          <note>
            Säg då det! Om ni skulle gå på den linjen är jag övertygad om
            att ni kommer att driva människor ned i underjorden och i armarna
            på hallickarna på allvar.
          </note>
          <note>
            Det skulle ställa till sociala problem som är mycket större än
            de som finns nu.
          </note>
          <note>
            Svara bara ja eller nej på frågan! Svara ja, om
          </note>
          <note>
            Ragnwi Marcelind är för att kriminalisera de prostituerade, i
            enlighet med vad Ingemar Vänerlöv sade förra året. Eller svara
            nej, om ni har ändrat er och har en annan inställning. Jag har
            full respekt för att man ändrar sig - det händer då och då att
            vi gör det också.
          </note>
          <note>
            Men då ska man vara ärlig och säga att man har gjort det. Red
            ut den frågan!
          </note>
          <note>
            När det gäller frizoner för barnpornografi har vi utrangerat
            barnpornografibrottet totalt ur yttrandefrihets- och tryckfrihetslagstiftningen.
            Det innebär bl.a.
          </note>
          <note>
            att vi har kriminaliserat det. Gränsdragningen för vad som är
            barnpornografi är däremot extremt svår att göra. Jag är inte beredd,
            med det vi vet i dag, att säga att vi vill utvidga den gräns som
            i dag finns. Men jag är naturligtvis beredd att följa utvecklingen
            noga för att se vilka fall som kan komma upp där man tänjer på
            gränserna för pornografisk framställning av barn på bild.
          </note>
          <note type="speaker">
            Anf. 63 RAGNWI MARCELIND (kd) replik:
          </note>
          <note>
            Fru talman! På tal om att svara på frågor fick jag inget svar
            på om Morgan Johansson anser att Prostitutionsutredningen består
            av religiösa moralister.
          </note>
          <note>
            Jag återkommer till frågan om att vi ska kriminalisera också
            säljaren när vi behandlar den frågan. I
          </note>
          <note>
            dag behandlar vi inte den frågan. Vi behandlar frågan om vi tycker
            att det är viktigt att lagen finns kvar och att sexköp ska vara
            kriminaliserat. Det tycker vi kristdemokrater.
          </note>
          <note>
            För övrigt tycker vi att lagen inte är tillräcklig på något sätt.
            Vi anser att det finns enormt mycket att göra för prostituerade
            kvinnor i Sverige i dag. Det behövs också väldigt många insatser
            för att hantera männen som på ett förnedrande sätt måste köpa
            tjänsterna. Också Morgan Johansson måste inse att någonting har
            gått snett. Det behövs nog behandling av bägge parter.
          </note>
          <note>
            Jag fick inget svar på min fråga om yttrandefriheten. Man måste
            ställa sig frågan om man inte måste se till barnets bästa. Ska
            det ske på ett barns bekostnad att man skapar sig konstarter?
            Är det socialdemokraternas uppfattning?
          </note>
          <note type="speaker">
            Anf. 64 MORGAN JOHANSSON (s) replik:
          </note>
          <note>
            Fru talman! Självklart inte. Jag sade att jag inte är beredd
            att nu ta något initiativ mot bakgrund av vad jag nu vet och de
            fall som hittills finns redovisade för att utvidga det ytterligare.
          </note>
          <note>
            Den här replikväxlingen kommer att gå till rullorna, men inte
            till historien. Ragnwi Marcelind skjuter bara ifrån sig frågan
            om kriminalisering av de prostituerade. Hon säger: Det ska jag
            återkomma till senare någon gång, för det pratar vi inte om nu.
          </note>
          <note>
            Låt gå för det. Om Ragnwi Marcelind vill hålla den linjen i debatten
            får hon väl göra det. Vad jag påpekade var att det är lite magstrakt
            att argumentera för mer av sociala insatser för kvinnor som ni
            sedan tänker kriminalisera. Det hänger liksom inte ihop.
          </note>
          <note>
            Den fråga som vi talar om i dag hänger ihop med frågan om ni
            också vill kriminalisera kvinnorna.
          </note>
          <note>
            Jag känner inte till alla som satt i Prostitutionsutredningen.
            Men jag kan säga så mycket att jag tycker att den hade fel. Jag
            tror att kristdemokraternas ideologiska arv har väglett er när
            ni har hamnat på den här linjen. Det var det som jag menade när
            jag talade om religiös moralism.
          </note>
          <note type="speaker">
            Anf. 65 SIW PERSSON (fp):
          </note>
          <note>
            Fru talman! Morgan Johansson frågade när det gällde köp av sexuella
            tjänster om det var Siw Perssons eller Helena Bargholtz linje
            som gäller.
          </note>
          <note>
            Vi skulle ju vara vänliga mot varandra, Morgan
          </note>
          <note>
            Johansson, vilket jag inte tror är så svårt i det här sammanhanget.
            Man brukar säga att man har läst men att man inte har fattat.
            I det här fallet måste Morgan
          </note>
          <note>
            Johansson lyssnat men inte velat förstå. Jag tror nog att Morgan
            kan förstå.
          </note>
          <note>
            Jag har i Folkpartiets namn gång efter annan sagt att Folkpartiet
            vill ha bort all prostitution. Helena
          </note>
          <note>
            Bargholtz och jag står på precis samma linje. Det är hela Folkpartiets
            linje på det här området och när det gäller utredningen.
          </note>
          <note>
            Vi är överens om att det är en grov kränkning av de utsatta.
            I den här speciella frågan hade vi mycket diskuterande i folkpartigruppen.
            Det var efter moget övervägande som vi kom fram till vår uppfattning,
            rätt eller fel. Även Folkpartiet gör bra saker och dåliga saker.
            Det tror jag även att Socialdemokraterna kan erkänna att det gör.
          </note>
          <note>
            Vi kom fram till att just förbud mot köp av sexuella tjänster
            skulle bli en ineffektiv lag och att det skulle bli ett slag i
            luften. Jag kan gärna säga i den här församlingen att vi i Folkpartiet
            gärna hade sett att vi hade haft fel. Men vi fick rätt. Vi vill
            gärna ha lagar mot köp av sexuella tjänster. Men det ska vara
            effektiva sådana.
          </note>
          <note>
            Jag lovar, Morgan Johansson, att vi noga ska överväga varje förslag
            från regeringen och också stå bakom dem om de är realistiska,
            genomförbara och effektiva. I Folkpartiet avslår vi aldrig ett
            förslag bara för att det kommer från ett regeringsparti eller
            från ett annat parti.
          </note>
          <note type="speaker">
            Anf. 66 MORGAN JOHANSSON (s) replik:
          </note>
          <note>
            Fru talman! Jag har full förståelse för att man kan komma fram
            till olika uppfattningar i samma parti.
          </note>
          <note>
            Det händer då och då också hos oss, och det är heller inte så
            väldigt ovanligt. Vad jag ville ha klargjort är vad som är Folkpartiets
            linje.
          </note>
          <note>
            Jag har suttit och talat med Helena Bargholtz. Vi har inte bara
            flyttat in sexköpslagen i brottsbalken utan dessutom utvidgat
            den. Om någon annan betalar för att en person ska ha sex med en
            prostituerad ska det också täckas. Det gäller bl.a. svensexor
            och liknande som man kan tänka sig. Ska det också omfattas av
            sexköpslagen?
          </note>
          <note>
            Likadant är det med stamkunder. Det har varit en diskussion om
            lagen bara ska gälla tillfällig sexuell förbindelse. I full enighet
            - och där är Folkpartiet med - täpper vi till ett par luckor som
            vi har upplevt finns i sexköpslagen.
          </note>
          <note>
            Därför undrade jag vad som är Folkpartiets linje.
          </note>
          <note>
            Om Folkpartiet egentligen vill upphäva den linjen förstår jag
            inte varför man i utredningen gick in för att täppa till luckor
            i lagen och därmed skärpa den ytterligare.
          </note>
          <note type="speaker">
            Anf. 67 SIW PERSSON (fp) replik:
          </note>
          <note>
            Fru talman! Morgan Johansson har naturligtvis full rätt att undra.
            Men det är inte utan att jag undrar lite över varför Morgan Johansson
            undrar när han faktiskt har haft möjlighet att tillgodogöra sig
            Folkpartiets linje i den här frågan.
          </note>
          <note type="speaker">
            Anf. 68 KIA ANDREASSON (mp):
          </note>
          <note>
            Fru talman! Det gäller livstidsstraffet. Morgan Johansson säger
            att han är bestämd om att livtidsstraffet ska vara kvar så länge
            vi inte har något som är bättre.
          </note>
          <note>
            Det fanns nu möjligheter för den utredning som ändå initierats
            att få ett längre mandat för att kunna utreda om det finns bättre
            möjligheter. De som finns i dag är inte bra. Det tycker man samlat
            inom kriminalvården.
          </note>
          <note>
            Då är min fråga: Varför inte utreda andra alternativ?
          </note>
          <note type="speaker">
            Anf. 69 MORGAN JOHANSSON (s):
          </note>
          <note>
            Fru talman! Det gör vi också. Vi ser nu bl.a. över påföljden
            rättsspykiatrisk vård. De hundra som nu sitter på våra anstalter
            på livstid borde kanske i de allra flesta fall i stället ha haft
            rättspsykiatrisk behandling och en annan påföljd, men de sitter
            där.
          </note>
          <note>
            Några av dessa personer är faktiskt ganska farliga.
          </note>
          <note>
            Man kan inte bara avveckla livstidsstraffet rakt upp och ned
            utan att ha en lösning för de personerna.
          </note>
          <note>
            Någon sådan finns inte. Kia Andreasson har hittills i debatten
            inte heller angett någon sådan lösning, såvitt jag har förstått.
          </note>
          <note type="speaker">
            Anf. 70 KIA ANDREASSON (mp):
          </note>
          <note>
            Fru talman! Jo, Morgan Johansson, jag har sagt att jag vill ha
            tidsbestämda straff. Det är detta som är huvudpunkten. Det vill
            ni inte lämna utrymme för att undersöka.
          </note>
          <note>
            Sedan vet jag att den andra kommittén också utreder de psykiskt
            störda. Det skulle då vara bra med två utredningar, en som får
            direktiv om tidsbestämda straff och den andra som utreder vad
            man ska göra med psykiskt störda.
          </note>
          <note>
            Det skulle kunna bli ett samlat förslag som kommer tillbaka till
            riksdagen. Det är därför jag efterlyser ett nytt direktiv och
            tycker att det är synd att frågan om tidsbestämning inte finns
            i direktivet.
          </note>
          <note type="speaker">
            Anf. 71 MORGAN JOHANSSON (s):
          </note>
          <note>
            Fru talman! Problemet är att det finns de som är ansvariga för
            sina handlingar och alltså inte psykiskt sjuka som ändå begår
            väldigt allvarliga brott.
          </note>
          <note>
            Det gäller även om vi dömer dem till ett långt fängelsestraff.
            Jag vet inte vad Kia Andreasson tänker sig. Kanske 20-25 år. Så
            är det väl i Norge. Det är i varje fall i storleksordningen 20-25
            år.
          </note>
          <note>
            Det finns faktiskt människor som är livsfarliga för samhället
            också efter det att de har suttit så pass länge. Frågan är hur
            vi ska ta hand om de människorna. Där finns ingen lösning än så
            länge, inte ens med tidsbestämda straff.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 16 §.)
          </note>
          <note>
            13 § Särskild utlänningskontroll
          </note>
          <note>
            Föredrogs justitieutskottets betänkande 2000/01:JuU15
          </note>
          <note>
            särskild utlänningskontroll (skr. 2000/01:51)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under 16 §.)
          </note>
          <note>
            14 § Allmänna motioner om inkomstskatt m.m.
          </note>
          <note>
            Föredrogs skatteutskottets betänkande 2000/01:SkU14
          </note>
          <note>
            Allmänna motioner om inkomstskatt m.m.
          </note>
          <note type="speaker">
            Anf. 72 CARL FREDRIK GRAF (m):
          </note>
          <note>
            Fru talman! Hur ska inkomstskattepolitiken utformas? Intresset
            för svaret på den frågan är stort. Det kan man märka om man följer
            den allmänna debatten.
          </note>
          <note>
            Man kan också se det genom det stora antal motioner som väckts
            här i riksdagen under den allmänna motionstiden, och som vi i
            dag ska diskutera.
          </note>
          <note>
            Jag har inte ambitionen att gå igenom och kommentera samtliga
            dessa motioner eller reservationer, men det finns anledning att
            använda detta tillfälle till att diskutera några allmänna principer
            och några av de enskildheter som finns med.
          </note>
          <note>
            Skatten bör öka arbetsutbudet. Det tycker jag är en viktig första
            princip. Den ska stimulera människor att söka sig ut på arbetsmarknaden.
            Människor måste således uppleva att det lönar sig att arbeta.
            Vill man uppnå detta mål, måste man vara beredd att öka den andel
            som en person får kvar av sin arbetsinsats efter skatt.
          </note>
          <note>
            När det gäller låg- och medelinkomsttagare har vi bl.a. föreslagit
            att de första 50 000 kr man tjänar ska vara skattebefriade. Därigenom
            blir det naturligtvis avsevärt lättare för många att kunna leva
            på sina inkomster utan att känna att man är beroende av politiker
            i sin ekonomiska vardag.
          </note>
          <note>
            Personligen tycker jag att det borde vara okontroversiellt att
            ha en sådan uppfattning. Men så är det tyvärr inte. Svenska låg-
            och medelinkomsttagare betalar fortfarande världens högsta skatter.
            Ett uttryck för det är att det finns en särskild skattereduktion
            för dem med de lägsta inkomsterna. Det faktum att denna regel
            finns är samtidigt ett kvitto på att regeringen tycker att skatten
            är för hög.
          </note>
          <note>
            En ännu tydligare inriktning på att öka arbetskraftsutbudet har
            det moderata förslaget att man ska kunna göra ett avdrag på sin
            lön inom ramen för den period vi nu talar om med 10 %, innan man
            börjar att betala skatt. Över 40 % av alla heltidsarbetande betalar
            statlig inkomstskatt. Det är den tredje punkt jag vill nämna som
            har att göra med arbetskraftsutbudet.
          </note>
          <note>
            Sänker vi den statliga skatten blir det mer intressant att skaffa
            sig en längre utbildning och sedan arbeta i
          </note>
          <note>
            Sverige. Tyvärr är det många ungdomar som i dag inte fullföljer
            sina akademiska studier och tar examen på exempelvis doktorandnivå.
            Sverige ligger långt efter många andra länder i detta avseende.
            Dagens skattesystem stimulerar inte till utbildning.
          </note>
          <note>
            Fru talman! Det finns också en moralisk dimension i detta. De
            allra flesta människor vill naturligtvis känna trygghet i vardagen.
            Man vill också känna att man är ekonomiskt oberoende. I dag är
            det faktiskt förbehållet de riktigt rika att kunna bära på denna
            känsla. Jag vill att alla som har förutsättningar ska kunna uppleva
            ett ekonomisk oberoende från det allmänna. Då kommer det offentliga
            att kunna koncentrera sig på att hjälpa dem som har ett verkligt
            behov av stöd och som inte kan klara sig av egen kraft.
          </note>
          <note>
            Det är många i dagens Sverige som är fattiga och bidragsberoende.
            En PM som riksdagens utredningstjänst gjort visar att antalet
            fattiga enligt det fattigdomsbegrepp som fanns i denna PM år 2000
          </note>
          <note>
            faktiskt var 1 435 000 individer. Denna siffra minskar till cirka
            hälften om man tar hänsyn till de bidrag som utbetalas. Jag ska
            erkänna att jag själv blev förvånad när jag såg hur stora dessa
            tal var. Det understryker min tes att alltför många av dem som
            bor i vårt land är beroende av faktorer utanför den egna ekonomiska
            kontrollen för sin försörjning. Det är inte rimligt. Ett reformerat
            inkomstskattesystem kan göra att färre blir bidragsberoende.
          </note>
          <note>
            Det är vanskligt att jämföra skattesystemen i olika länder, eftersom
            den typen av jämförelser inte alltid fångar in helheten, men det
            är likväl helt klart att svenska löntagare tvingas lämna ifrån
            sig en väldigt stor del av sina inkomster till skatt jämfört med
            medborgare i andra länder. En annan iakttagelse är att flera stora
            socialdemokratiskt styrda europeiska länder väljer att sänka sina
            inkomstskatter under de närmaste åren. Man har lagt fram omfattande
            planer och program för detta. Den svenska socialdemokratiska regeringen
            avviker därmed från dessa länder. Det är svårt att motivera för
            svenska löntagare varför denna skillnad på sikt ska bestå.
          </note>
          <note>
            Fru talman! I det betänkande som vi nu debatterar behandlas alla
            de motioner på inkomstskatteområdet som inte behandlades i samband
            med höstens budgetbehandling. Därför ger reservationerna här inte
            någon komplett bild av den moderata skattepolitiken. Vi kommer
            naturligtvis att återkomma i samband med vårpropositionen.
          </note>
          <note>
            Jag vill ta upp några av de enskildheter som finns med i betänkandet.
            Det gäller bl.a. tjänstesektorn.
          </note>
          <note>
            Under den senaste tiden har jag förvånats över att många framträdande
            socialdemokrater å ena sidan uttrycker oro för den bristande konkurrensen
            inom banksektorn på grund av en stor fusion i den branschen. Å
            andra sidan slår man vakt om monopolen inom sektorerna skola,
            hälso- och sjukvård m.m.
          </note>
          <note>
            Bär man på tanken att medborgarna gynnas av att det finns en
            mångfald i utbudet inom vissa sektorer så bör ju principen rimligen
            vara densamma i andra sektorer. Men när det gäller tjänstesektorn
            finns tyvärr en ideologisk spärr som hindrar nytänkande, nyföretagande
            och tillkomst av nya jobb. Det är beklagligt.
          </note>
          <note>
            Genom det gemensamma borgerliga förslaget om skattereduktion
            för hemtjänster är jag övertygad om att en sådan reform skulle
            leda till att vi även i Sverige fick en växande tjänstesektor
            samtidigt som den svarta sektorn skulle trängas tillbaka. Vi kommer
            därför att fortsätta driva opinionen för att påverka regeringen
            i detta avseende.
          </note>
          <note>
            Förmånsbeskattningen är ett krångligt kapitel. En rad motioner
            tar upp olika problem knutna till förmåner i samband med anställning.
            På en punkt är jag glad över att vi kunnat samla en majoritet
            för ett tillkännagivande med anledning av bl.a. en moderat motion.
            Regeringen får genom dagens riksdagsbeslut i uppdrag att lägga
            fram förslag som gör att de företagare som har installations-
            och distributionsbilar inte ska förmånsbeskattas om bilarna används
            privat i ringa omfattning. Med ett sådant klarläggande tror jag
            att vi kan komma till rätta med en liten detalj.
          </note>
          <note>
            Det finns också en rad andra problem i samband med det här. Regeringen
            tillsatte 1997 en utredning.
          </note>
          <note>
            Den lade fram sitt betänkande i september 1999.
          </note>
          <note>
            Utredningen innehåller förslag som skulle leda till förenklingar
            och förtydligande i flera avseenden. Det gäller bl.a. förmån av
            motion, avdrag för ökade levnadsomkostnader, begreppet tjänsteställe
            m.m.
          </note>
          <note>
            Ännu har regeringen inte lagt fram något förslag om detta. Det
            är förvånande eftersom små ändringar sannolikt skulle leda till
            att irritationen ute på arbetsplatserna minskar. Denna irritation
            i fråga om förmånsbeskattningen tror jag också allmänt sett kan
            leda till en negativ inställning till skattesystemet.
          </note>
          <note>
            Även av det skälet är det angeläget att åtgärda de här sakerna.
          </note>
          <note>
            Mycket vore vunnet om regeringen återkom med förslag om förenkling
            inom förmånsbeskattningen.
          </note>
          <note>
            Det blir i längden svårt både för arbetsgivare och arbetstagare
            när varje liten enskildhet förmånsbeskattas. En något högre grad
            av schablon hade varit önskvärd. Nu när det finns ett utredningsförslag
            borde det kunna beredas så att det kommer till riksdagen senare
            i år i varje fall.
          </note>
          <note>
            Den rörliga arbetsmarknaden gör att begreppet tjänsteställe och
            reglerna för resor till och från arbetet samt frågan om dubbel
            bosättning också behöver ses över. Skattesystemet ska inte hindra
            människor från att ta ett arbete på annan ort än bostadsorten.
            Många människor är i dag specialister på ett annat sätt än tidigare.
            Individens kompetens behövs på olika håll i landet och vid olika
            tider. Den behövs för den delen även i utlandet. Samtidigt är
            det inte alltid så attraktivt att definitivt avflytta från sin
            bostadsort. Inte minst för att människor ska kunna bo kvar i de
            glesare delarna av landet är det viktigt att kunna pendla.
          </note>
          <note>
            Till denna kategori frågor hör även avdragsrätten för arbetsrum
            i bostad. Även i detta avseende behöver reglerna ändras så att
            de anpassas till dagens arbetsmarknad. Om detta finns det en rad
            förslag från bl.a.
          </note>
          <note>
            oss moderater i det här betänkandet
          </note>
          <note>
            Fru talman! Dagens debatt i skattefrågorna får kanske karaktären
            av mellanheat inför den ekonomiska vårproposition som snart kommer
            på riksdagens bord. Men det stora antalet motioner visar att skattefrågorna
            engagerar många riksdagsledamöter, inte minst från Moderaterna.
            Detta har i sin tur sin grund i det uppdrag som de har fått från
            väljarna. Skattefrågorna är och kommer fortsatt att vara en mycket
            viktig politisk fråga. Jag har därför anledning att snart återkomma
            i denna kammare med fler förslag och debattinlägg. Det kan jag
            hota mina med- och motdebattörer med. Jag vill sluta med att yrka
            bifall till reservation 1 under punkt 1.
          </note>
          <note type="speaker">
            Anf. 73 HELENA HÖIJ (kd):
          </note>
          <note>
            Fru talman! För många låginkomsttagare är det så att de ena dagen
            utsättas för en så hög inkomstskatt att de nästa dag måste stå
            med mössan i hand och söka bidrag av det offentliga. Denna rundgång
            främjar varken ekonomiskt oberoende eller personligt ansvarstagande
            och måste snarast brytas. I budgetarbetet under hösten framförde
            vi kristdemokrater ett flertal förslag som minskar inkomstskatten
            - inte minst för dem med de lägsta inkomster.
          </note>
          <note>
            Vi ska nu behandla förslag på inte mindre än 28
          </note>
          <note>
            olika områden som på ett eller annat sätt också berör inkomstbeskattningen.
            Sånär som på ett litet område som rör bilförmån avstyrker majoriteten
            samtliga förslag. Det är synd för här finns många angelägna förslag
            som bl.a. skulle ge familjer och enskilda en större möjlighet
            att få kontroll över sin ekonomiska situation och att påverka
            sin vardag.
          </note>
          <note>
            Det gäller t.ex. det förslag som vi tillsammans med Moderaterna,
            Folkpartiet och Centern driver om rätt till avdrag för olika typer
            av barnomsorg, privat såsom offentlig, upp till 50 000 kr per
            barn och år.
          </note>
          <note>
            Tillsammans med vårt förslag om ett barnomsorgskonto skulle det
            öka familjernas valfrihet väsentligt och ge utrymme för flexibla
            lösningar. Kombinationen av barnomsorgskonto och avdragsrätt gör
            t.ex. att man för en egen kostnad av omkring 15 000 kr per barn
            kan betala barnomsorg för 50 000 kr.
          </note>
          <note>
            Det gäller också avdrag för resor till och från jobbet som enligt
            kristdemokraterna bör tillåtas redan från 5 000 kr, vilket skulle
            innebära att resekostnader på ytterligare 2 000 kr blir avdragsgilla
            jämfört med dagens system. Förslaget ska ses som ett stöd för
            personer i glesbygd och andra som av en eller annan anledning
            inte har möjlighet att utnyttja kollektiva alternativ till bilen.
            Vi vill också att man i avdraget ska kunna inkludera resor till
            och från barnomsorg, vilket är en åtgärd som åtminstone för några
            familjer skulle minska skillnaden i kostnad mellan olika barnomsorgsalternativ
            och på så vis öka valfriheten och möjligheten att påverka vardagens
            utseende.
          </note>
          <note>
            Fru talman! Vårt förslag om sänkt skatt inom vissa delar av tjänstesektorn
            som vi också driver tillsammans med Moderaterna, Folkpartiet och
            Centern är ytterligare ett förslag som skulle ge en ökad valfrihet
            för hushållen - en valfrihet som i dag är förbehållen dem med
            en mycket tjock plånbok eller dem som kan tänka sig att köpa dessa
            tjänster svart.
          </note>
          <note>
            Enligt vår mening måste vi nu börja göra oss av med de höga skattekilarna
            inom tjänstesektorn. Dagens skattesystem förhindrar tillväxt i
            sektorer där det finns både ett utbud och en efterfrågan, t.ex.
            tjänstesektorn för hushållstjänster. Det här vill vi göra genom
            att ge rätt till skattereduktion när man köper in tjänster till
            hushållen.
          </note>
          <note>
            Vi föreslår att en skattereduktion på 50 % införs när det gäller
            privatpersoners betalning för hushållstjänster som utförs i det
            egna hemmet, upp till
          </note>
          <note>
            25 000 kr per år.
          </note>
          <note>
            Inte minst skulle lägre kostnader för hushållstjänster få betydelse
            för småbarnsföräldrar som i dag ofta har en orimlig arbetsbelastning.
            Också jämställdheten skulle gynnas. Fortfarande har kvinnorna
            huvudansvaret för hemmen och utför merparten av det oavlönade
            arbetet. Dagens skatteregler hindrar kvinnor från att såväl erbjuda
            sitt kunnande på en vit marknad som köpa sig servicetjänster vitt.
          </note>
          <note>
            Genom de höga skattekilarna är den vita marknaden för hushållstjänster
            i dag i stort sett obefintlig medan svartjobben inom sektorn är
            mycket omfattande. En växande svart sektor innebär att fler och
            fler skolas in i att både sälja och köpa svart - en trend som
            kan vara svår att bryta och som undergräver det etiska medvetandet
            och respekten för vårt skattesystem, våra gemensamma lagar och
            rättssamhället i stort. Det innebär också att de som jobbar svart
            står utan en stor del av de sociala skyddsnät som vi anser är
            mer eller mindre självklara, vilket i sin tur naturligtvis innebär
            en otrygghet för dem som mer eller mindre känner sig tvingade
            att jobba svart, inte sällan lågutbildade kvinnor.
          </note>
          <note>
            Det är synd att majoriteten visar en så liten förståelse för
            de problem som de höga skattekilarna inom tjänstesektorn leder
            till.
          </note>
          <note>
            Låt mig avslutningsvis, fru talman, uppehålla mig vid villkoren
            för den ideella sektorn. Kristdemokraterna anser att det som brukar
            kallas den ideella sektorn är en viktig del av vårt samhälle och
            står för värdefulla insatser inom många områden: ungdomsverksamhet,
            hjälpinsatser, kultur. Ja, listan skulle kunna göras mycket lång.
          </note>
          <note>
            I många länder finns en utvecklad tradition av skatteavdrag för
            donationer till ideella föreningar, vilket har möjliggjort satsningar
            på idrott, forskning och andra välgörande ändamål. Vi anser att
            regeringen bör få i uppdrag att utreda hur en sådan avdragsrätt
            skulle kunna införas också i Sverige.
          </note>
          <note>
            Man kan anta att de organisationer som har en god kontakt med
            sina medlemmar och sympatisörer skulle premieras av ett sådant
            system och att det skulle öka föreningslivets och den ideella
            sektorns livskraft.
          </note>
          <note>
            Vidare föreslår vi i en reservation att de regler som i dag möjliggör
            för idrottsrörelsen att utan kostnader för arbetsgivaravgift och
            löneskatt ersätta t.ex.
          </note>
          <note>
            ledare med mindre belopp för deras insatser och rätten att göra
            ett schablonavdrag på upp till 3 000 kr, som gäller för idrottssektorn,
            ska gälla hela den ideella sektorn.
          </note>
          <note>
            Fru talman! Vi kristdemokrater står naturligtvis bakom samtliga
            reservationer i betänkandet, men för tids vinnande nöjer jag mig
            med att yrka bifall till reservation 5 under punkt 3 och reservation
            18 under punkt 16.
          </note>
          <note>
            Jag vill för tydlighetens skull också meddela att kristdemokraterna
            kommer att avstå vid en eventuell votering om skattepolitikens
            inriktning under punkt 1.
          </note>
          <note>
            Våra förslag på det här området presenterades och avgjordes redan
            i höstas, vilket vi också redogör för i ett särskilt yttrande.
          </note>
          <note type="speaker">
            Anf. 74 ROLF KENNERYD (c):
          </note>
          <note>
            Fru talman! I det här betänkandet behandlas motioner om inkomstbeskattning
            - enskilda och andra -
          </note>
          <note>
            som inte behandlades under höstens budgetbehandling. Därav följer
            att det i stor utsträckning är frågor mer eller mindre av detaljkaraktär
            som tas upp till behandling.
          </note>
          <note>
            Jag tänker trots detta ägna mitt anförande åt några för oss i
            Centerpartiet väsentliga principiella frågeställningar på skatteområdet.
          </note>
          <note>
            Efter en framgångsrik sanering av den svenska ekonomin under
            90-talet - Centerpartiet tog aktiv del både i regeringsmedverkan
            i början av 90-talet och i regeringssamarbete under andra halvan
            av 90-talet -
          </note>
          <note>
            har förutsättningarna för att åstadkomma välbehövliga skattesänkningar
            ökat väsentligt. Det saknas heller inte förslag eller krav på
            skattesänkningar av olika slag.
          </note>
          <note>
            Det är ofta en blandning av stort och smått. Det finns t.ex.
            förslag om sänkta inkomstskatter, om än med olika inriktning.
            Det gäller sänkt moms på skidliftar, höjda reseavdrag, sänkta
            kapitalskatter, slopad skatt på veteranbilar m.m.
          </note>
          <note>
            Moderaterna väljer att lägga fram förslag om skattesänkningar
            över i stort sett hela skalan; det gäller stort som smått. Vänsterpartiet
            och Miljöpartiet är i detta hänseende motpolen med en stark restriktivitet
            mot skattesänkningar.
          </note>
          <note>
            Centerpartiets inriktning är att skattetrycket ska sänkas. Men
            vi kommer inte att medverka till skattesänkningar av en omfattning
            som innebär att vi riskerar att på nytt tappa balansen i våra
            gemensamma finanser. Vi ska inte behöva uppleva ett nytt 90-tal.
          </note>
          <note>
            Vår inriktning är att man ska koncentrera skattesänkningarna
            till tre viktiga huvudområden: Sänk fastighetsskatten! Sänk arbetsgivaravgiften
            för framför allt småföretagen, och sänk inkomstskatten när det
            gäller låga och normala inkomstlägen!
          </note>
          <note>
            Det ger nämligen enskilda individer och företag möjlighet att
            använda sin ökade köpkraft efter skatt till saker som de väljer
            själva och inte till saker som denna riksdag vill premiera. Det
            ökar individens självbestämmande. Det ger också de individer som
            bäst behöver en ökad köpkraft en förutsättning att åstadkomma
            det. Centerpartiet sänker skatten för dem som behöver det bäst,
            inte för dem som skriker högst.
          </note>
          <note>
            Det ökar också självbestämmandet för dem som bäst behöver det
            och inte i första hand för dem som skriker högst men som redan
            i dag har en hög grad av självbestämmande.
          </note>
          <note>
            Här kan vi urskilja flera skiljelinjer mellan oss å ena sidan
            och andra partier å andra sidan. Det går en skiljelinje mellan
            t.ex. oss och Moderaterna. Moderaterna lägger tyngdpunkten i skattesänkningarna
            hos dem som har hög skattebetalningsförmåga medan vi prioriterar
            dem som i dag har minst resurser för sitt vardagliga behov. Men
            den största skiljelinjen går mellan Centerpartiet och de socialistiska
            partierna, av olika kulörer, som i första hand eftersträvar bidragslösningar
            som låser in människor i bidragsberoenden av olika slag som det
            kan vara svårt att komma ur. Vi eftersträvar i stället inkomstskattesänkningar
            som frigör människor från bidragsberoende och som ökar individens
            självbestämmande.
          </note>
          <note>
            Fru talman! Under en lång följd av år har skattedebatten i mångt
            och mycket handlat om den marginalskatteeffekt som uppstår när
            höginkomsttagare får ökad skatt på en ytterligare intjänad hundralapp.
            Betydligt mindre uppmärksamhet har ägnats åt den marginaleffekt
            som uppstår i låga och normala inkomstlägen som en följd dels
            av högre skatt, dels av minskade bidrag vid en inkomstökning på
            t.ex. en hundralapp, detta trots att alla med insikt i frågan
            vet att marginalskatteeffekten i låga inkomstlägen är högre än
            marginalskatteeffekten i höga inkomstlägen.
          </note>
          <note>
            Ofta återstår 20 kr eller mindre av en hundralapps inkomstökning
            i dessa låga inkomstlägen. Det låser in människor i bidragsberoende.
            Det hämmar tillväxten i ekonomin och därmed i uppbyggnaden av
            samhällets resurser.
          </note>
          <note>
            Därför är det nu hög tid att göra något åt de problem som de
            flesta känner till men av allt att döma inte vill eller förmår
            att göra något åt.
          </note>
          <note>
            Vi har under höstens budgetbehandling lagt fram förslag till
            inkomstskattesänkningar med denna inriktning. Vi kommer att återkomma
            med ett än mer genomarbetat förslag med samma inriktning.
          </note>
          <note>
            Vi måste gemensamt se till att arbete lönar sig utan att sänka
            ersättningsnivåerna i trygghetssystemen. Och vi måste hjälpas
            åt att öka självbestämmandet för alla men framför allt för dem
            som hamnat i olika former av bidragsberoende.
          </note>
          <note>
            Fru talman! Jag vill avslutningsvis yrka bifall till reservationerna
            3 och 7.
          </note>
          <note type="speaker">
            Anf. 75 KARIN PILSÄTER (fp):
          </note>
          <note>
            Fru talman! I denna värld kan inget sägas vara säkert utom döden
            och skatterna. Så sade Benjamin
          </note>
          <note>
            Franklin, och jag tror att det är en reflexion som gäller även
            i vårt land i denna tid.
          </note>
          <note>
            Dagligen möts vi av nya rapporter, nya prognoser och nya indikationer
            på att dessa ständigt goda och bara bättre och bättre tider möjligen
            inte var eviga utan att vi i dag precis som alltid tidigare lever
            i en värld där de ekonomiska konjunkturerna går lite upp och lite
            ned. Det är nu uppenbart att vi är på väg in i en tid där avmattningen
            är ett faktum. Då mer än någonsin blir det viktigt att ägna en
            hel del energi inom politiken åt det som Bertil Ohlin brukade
            kalla för att vårda de välståndsbildande krafterna. Välstånd är
            nämligen någonting som måste skapas innan man kan fördela det.
          </note>
          <note>
            Folkpartiet har tidigare varit och kommer framför allt i fortsättningen
            att vara mycket aktivt inom den ekonomiska politiken för att driva
            fram förslag som gör att vi vårdar de välståndsbildande krafterna
            så att vi kan få ett växande välstånd.
          </note>
          <note>
            För tio år sedan sjösattes med folkpartivarumärke århundradets
            skattereform. Vi vet ju alla att den inte höll ens det århundradet
            ut - och det var inte så mycket kvar av det. Men sedan dess har
            villkoren i vårt land precis som i omvärlden ändrats ganska mycket.
            Och för att lösa nya uppgifter, rätta till tidigare felgrepp och
            hantera förändringar i vår omvärld och vardag som vi tidigare
            inte hanterade anser vi att det behövs en ny övergripande översyn
            av skattepolitiken. Det behövs en skattereform för ett nytt århundrade.
            Det har nämligen hänt en hel del. Och jag tycker att vi står inför
            nya utmaningar som en del förefaller lite handfallna inför.
          </note>
          <note>
            Internationaliseringen river gränserna alltmer. Det är i grunden
            gott. Det gör att världen växer för människor. Men det betyder
            också att vi måste hantera både skatternas storlek och hur vi
            utformar dem på ett sätt som gör Sverige attraktivt både som företagarnation
            och som nation att bo i. Skattebaser kan ju vara rörliga på flera
            sätt, dels att de helt enkelt fysiskt flyttar, dels att de förtvinar
            eller växer.
          </note>
          <note>
            Den andra utmaningen är att vi ännu tydligare än tidigare går
            från ett industrisamhälle till ett kunskapssamhälle. Och när 70
            % av våra skatter är beskattning av arbete och arbete är det som
            alltmer blir kapital så måste man möjligen tänka på ett lite annorlunda
            sätt än man gjorde tidigare.
          </note>
          <note>
            Den tredje utmaningen för oss är jämställdhet, att skapa likvärdiga
            villkor för kvinnor och män. På grund av de strukturer som har
            formats i vårt samhälle inte bara i århundraden utan kanske t.o.m.
            i årtusenden så finns män i stor utsträckning inom varuproducerande
            sektorer medan kvinnor av tradition finns inom tjänsteproducerande
            sektorer. Kvinnor säljer mer av sin tid och sitt kunnande, och
            därför drabbar en väldigt hög beskattning av just tid och kunnande
            kvinnor mer än män.
          </note>
          <note>
            Den fjärde utmaningen är segregationen och utanförskapet.
          </note>
          <note>
            Den femte utmaningen är demografin. Det är möjligen något som
            särskilt människor i riksdagen som inte alltid tillhör de allra
            yngsta årgångarna borde ta ad notam. Andelen över 65 år stiger.
            Och vi vet alla att om fem-sex år så börjar skiftet. Andelen som
            är över förvärvsarbetande ålder stiger, och andelen som är under
            sjunker. Detta är också en utmaning, därför att det i grunden
            naturligtvis är gott att vi lever längre och längre. Men hur ska
            vi organisera vår ekonomi så att detta inte blir ett problem utan
            en möjlighet för oss alla?
          </note>
          <note>
            För oss i Folkpartiet är slutsatsen att det krävs en skattereform
            för detta nya århundrade och att dagens svenska skattetryck måste
            sänkas. Det är inte förenligt med en växande och dynamisk ekonomi.
            Det är inte förenligt med en tilltagande internationalisering.
          </note>
          <note>
            Vi måste ha konkurrenskraftiga villkor för företagande, jobb
            och människor här i vårt land. Därför måste både skatte- och utgiftstrycket
            minska, och vi måste se till att människor kan få mer valuta för
            sina skattepengar.
          </note>
          <note>
            Samtidigt är den demografiska utmaningen sådan att skattesänkningar
            av stora mått blir mycket svårare att genomföra om vi inte drastiskt
            ska försämra välfärden, vilket vi inte vill. Därför är det viktigt
            hur man urformar sina skattesänkningar - först och främst dem
            som är mest skadliga för jobb och tillväxt.
          </note>
          <note>
            Det betyder precis som Rolf Kenneryd påpekade här tidigare att
            det inte alltid är fråga om störst skattesänkningar till dem som
            skriker högst, utan det är fråga om skattesänkningar som vi tror
            har den allra största effekten på villkoren för jobb och företagande
            i vårt land.
          </note>
          <note>
            Skattereformen för det nya århundradet borde bära temat: Det
            måste löna sig att arbeta, spara och ta risker. Därför har vi,
            fru talman, lagt fram förslag som innebär att man sänker marginaleffekterna
            i höga, låga och medelhöga inkomstlägen, men också att man kombinerar
            det med förändringar av bidragsoch avgiftssystem som skapar tröskeleffekter
            och marginaleffekter totalt sett för människor.
          </note>
          <note>
            Det första steget i en sådan skattereform handlar om att ta bort
            värnskatten, höja brytpunkten för statlig skatt och hyvla av den
            s.k. LO-puckeln, som i själva verket är en särskild straffskatt
            för kvinnor som vill öka sitt arbetskraftsdeltagande, och att
            ha en skattereduktion i botten som gör att det lönar sig mer att
            arbeta även för människor med mycket låga inkomster.
          </note>
          <note>
            Fru talman! Jag skulle vilja uppehålla mig ytterligare vid några
            få konkreta frågor i detta betänkande. I
          </note>
          <note>
            grunden är ju det viktiga den övergripande inriktningen. Det
            finns också ett antal konkreta frågor.
          </note>
          <note>
            Vi har en regering som kallar sig för världens mest jämställda
            och samarbetspartier som ständigt tjatar om feminism och jämställdhet.
            Ändå tycker jag att det är väldigt tydligt just inom skattepolitiken
            att det handlar väldigt mycket om prat och väldigt lite om handling.
          </note>
          <note>
            Vi har tillsammans med de andra borgerliga partierna förslag
            om att man ska kunna köpa hushållstjänster till överkomliga priser
            genom att minska de mycket stora skattekilar som finns. Detta
            är naturligtvis någonting som är bra för både kvinnor och män
            när det gäller att kombinera förvärvsarbete med familjeliv. Men
            eftersom vi vet att livet i dag för de allra flesta kvinnor ser
            ut på ett sådant sätt att det är de som tar huvuddelen av både
            ansvaret för hushållsarbetet och för att föda upp barnen är det
            självklart så att kvinnor skulle gynnas mest av att hushållstjänster
            vitt och hederligt blev överkomliga även för vanligt folk.
          </note>
          <note>
            Vi har också förslag om att styrkta barnomsorgskostnader ska
            kunna vara avdragsgilla, vilket innebär att alla de som har ansvar
            för barn skulle få en möjlighet att kombinera det med sitt jobb
            även det inte sker 9.00-17.00, på de vanliga tider som den ordinarie
            barnomsorgen fungerar. Man ska kunna göra även det vitt och hederligt.
          </note>
          <note>
            Den tredje punkten är att man i sin resa till och från jobbet
            även ska få räkna in den extra tid det tar att hämta och lämna
            barn på barnomsorg, eftersom resan till jobbet är en del av den
            verklighet och vardag som småbarnsföräldrar lever i.
          </note>
          <note>
            Det här är några konkreta punkter där de som pratar mycket om
            jämställdhet intar en rakt motsatt hållning. Det tycker jag är
            tragiskt. Men den grundläggande jämställdhetsfrågan i skattepolitiken
            är trots allt skatten på arbete och i hur hög grad detta drabbar
            kvinnor mer än män.
          </note>
          <note>
            Den andra särskilda infallsvinkeln som jag skulle vilja lyfta
            fram gäller arbetslivet. Den demografiska utmaningen handlar om
            att få oss som är i förvärvsarbetande ålder att arbeta mer, inte
            mindre. Då kanske det inte handlar om att vi som redan jobbar
            heltid ska jobba ännu mer utan om att få de år då vi är i arbetslivet
            att bli fler, att fler ska orka jobba längre och att folk inte
            ska bli sjukskrivna. Dagens arbetsliv präglas tyvärr av en helt
            annan situation för väldigt många människor. Det är stress, press
            och växande sjukfrånvaro. En del menar att hela sysselsättningsökningen
            på senare tid egentligen äts upp av den ökade sjukfrånvaron.
          </note>
          <note>
            Det finns ett antal förslag i det här betänkandet som faktiskt
            på sitt sätt skulle kunna bidra till ett mer mänskligt arbetsliv.
            Det handlar om sådana konkreta frågor som att man ska kunna göra
            avdrag för ett arbetsrum i bostaden, även om huset inte råkar
            vara byggt speciellt för det redan från början, att andel i vinst
            - där man verkligen behandlar det kapital som finns i huvudet
            på folk, arbetet som kapital - ska beskattas som kapital. Då måste
            även personaloptioner räknas in. Människor ska få möjlighet till
            individuella kompetenskonton, makt över sin egen kompetensutveckling,
            och att persondatorer ska kunna skatterabatteras på samma sätt
            för dem som inte har en fast anställning som för dem som har en
            fast anställning. Vi ger i dag en gigantisk skattesubvention till
            dem som kan få en dator via arbetsgivaren. Vi tycker att man ska
            kunna få det även om man inte har en fast anställning.
          </note>
          <note>
            Det är några konkreta förslag där skattepolitiken kan bidra till
            ett mänskligare och mer dynamiskt arbetsliv.
          </note>
          <note>
            Fru talman! I och med detta står jag givetvis bakom samtliga
            de reservationer som min partikamrat
          </note>
          <note>
            Johan Pehrson har lämnat men yrkar bifall till nr 2.
          </note>
          <note type="speaker">
            Anf. 76 MATZ HAMMARSTRÖM (mp):
          </note>
          <note>
            Fru talman! Miljöpartiet står bakom den statsbudget som klubbades
            här i kammaren före juluppehållet.
          </note>
          <note>
            I den budgeten, som var ett resultat av förhandlingar mellan
            Miljöpartiet, regeringen och Vänsterpartiet, fick vi genomslag
            för viktiga delar av vår skattepolitik. T.ex. inleds den gröna
            skatteväxlingen, där vi höjer skatten på koldioxid och energi
            och sänker arbetsgivaravgiften och skatten för löntagare och pensionärer.
            Det är den reformen, den gröna skatteväxlingen, som är den viktigaste
            skattereformen, inte sänkt inkomstskatt.
          </note>
          <note>
            Bland de förslag som de borgerliga partierna reserverar sig till
            förmån för finns det en del goda idéer, t.ex. ett särskilt glesbygdsavdrag
            och de individuella kompetenskontona. Frågan om glesbygdsavdrag
            är en fråga som också Miljöpartiet driver. Frågan behandlas i
            den regionalpolitiska utredningens slutbetänkande som nu efter
            remissen behandlas inom Regeringskansliet. Vi väljer att avvakta
            resultatet av den behandlingen och kommer att följa upp frågan
            igen i höstens budgetförhandlingar.
          </note>
          <note>
            När det gäller individuella kompetenskonton slår de borgerliga
            partierna in en öppen dörr. Redan under hösten 1999 fattade vi
            beslut om att sätta av 3 miljarder för reducerad skatt vid kompetensutveckling
            under perioden 2000-2002. En utredare har i december förra året
            lämnat sitt huvudbetänkande i den här frågan, och avsikten är
            att det individuella kompetenssparandet ska starta nästa år.
          </note>
          <note>
            Fru talman! Jag yrkar bifall till förslaget i utskottets betänkande
            med ett undantag: Jag yrkar bifall till reservation 8 om införande
            av ett idrottskonto. Idrottsutövare kan under några aktiva år
            tjäna mycket pengar, men ofta sker det till priset av att man
            sätter utbildning och civil karriär på undantag. De regler för
            inkomstutjämning genom olika former av pensionsarrangemang som
            finns anser vi vara otillräckliga. Genom införandet av idrottskonto,
            som fungerar på ett liknande sätt som ett skogskonto för skogsägare
            eller upphovsmannakonto för författare, skulle man kunna ge uppskov
            med beskattning för medel som avsätts till senare år och beskatta
            dem först vid uttaget.
          </note>
          <note type="speaker">
            Anf. 77 ARNE KJÖRNSBERG (s):
          </note>
          <note>
            Fru talman! Den här våren behandlar skatteutskottet ungefär 360
            motioner med tillsammans ungefär 800 yrkanden, eller det som i
            föreningslivet brukar kallas att-satser. De enskilda motionerna
            anknyter av naturliga skäl i långa stycken till respektive partiers
            partimotioner som vi diskuterade och fattade beslut om i höstas.
            Det finns de som tycker att det bara blir upprepningar av gamla
            välkända argument, att de enskilda motionerna nästan är ett problem
            i sig.
          </note>
          <note>
            Jag delar inte det synsättet. Tvärtom tycker jag att det är viktigt
            att ledamöter av Sveriges riksdag på sina väljares uppdrag har
            tillfälle att föra fram förslag under den allmänna motionstiden
            som de anser vara viktiga. Visst kan jag hålla med om att det
            här systemet inte är världens rationellaste. Men måste allting
            vara rationellt till sista kommatecknet? Det tycker inte jag.
          </note>
          <note>
            Finns det inte något som närmast är ett egenvärde i det system
            som vi har med möjlighet att skriva allmänna motioner? Jag anser
            faktiskt att det finns det.
          </note>
          <note>
            Jag vill i kraft av min förmåga bidra till att alla dessa förslag,
            även om jag har andra uppfattningar i sak, av skatteutskottet
            behandlas med all den respekt och med en seriositet som ledamöterna
            av Sveriges riksdag har rätt att kräva.
          </note>
          <note>
            Fru talman! Några exempel på de reservationer som hör till det
            här betänkandet: "Skattepolitikens inriktning", "Landsbygds- och
            glesbygdsavdrag",
          </note>
          <note>
            "Tjänstesektorn", Barnomsorgskostnader",
          </note>
          <note>
            "Kompetenskonton", "Idrottskonto",
          </note>
          <note>
            "Persondatorer..." och "Personaloptioner". Det är rubriker på
            8 av de 24 reservationer som finns i betänkandet. Nästan alla
            dessa har förslag som innebär att skatteintäkterna blir mindre,
            att skattesystemet blir krångligare och att vissa grupper gynnas
            på andra gruppers bekostnad. Detta är huvudskälet - sedan tillkommer
            det här med utredning och ärendet är under beredning - till att
            majoriteten i utskottet inte ställer sig bakom förslagen.
          </note>
          <note>
            Fru talman! Minnet är kort, särskilt det politiska minnet. Jag
            vill bara påminna mig själv men också mina värderade kolleger
            om vad vi fattade beslut om bara för några månader sedan på skattepolitikens
            område. Grundavdraget höjs i år, liksom det särskilda grundavdraget
            för pensionärer. Låginkomsttagarnas skattereduktion, det Karin
            Pilsäter kallar LO-puckeln, bibehålls. Kompensationen för egenavgifterna
            fördubblas i år jämfört med förra året och är nu uppe i
          </note>
          <note>
            50 % av egenavgifterna. Gränsen för statlig skatt höjs i syfte
            att komma ned mot de 15 % som betalar statsskatt, vilket var riktmärket
            i skattereformen, århundradets skattereform som hade ett folkpartivarumärke.
          </note>
          <note>
            Det var något annat parti som var med om den skattereformen,
            som Karin Pilsäter, även om det nu är tio år sedan, kan påminna
            sig. Det var ett annat varumärke också.
          </note>
          <note>
            Jag erkänner villigt och glatt att Folkpartiet gjorde en viktig
            insats i arbetet med den skattereformen, framför allt genom Folkpartiets
            dåvarande ekonomisk-politiska talesman och skattepolitiska talesman
          </note>
          <note>
            Anne Wibble. Det vore klädsamt om Karin Pilsäter i varje fall
            i marginalen kunde hålla med om att det fanns ytterligare ett
            varumärke på skattereformen.
          </note>
          <note>
            Vi ska alltså försöka att komma ned till 15 % som vi då var överens,
            dvs. att 15 % av inkomsttagarna ska betala statlig skatt. Gränsen
            höjs för det andra skalsteget i statsskatten, det som Karin Pilsäter
            kallade värnskatten. Vi har inte någon värnskatt kvar,
          </note>
          <note>
            Karin Pilsäter. Vi har ett andra skalsteg i statsskatteskalan.
          </note>
          <note>
            Som Matz Hammarström pekade på fortsätter vi nu vägen mot den
            gröna skatteväxlingen. Som ni vet höjs koldioxidskatten samtidigt
            som energiskatterna sänks. Men vi ser också till att skattebelastningen
            på tillverkningsindustrin i allmänhet och energiindustrin i synnerhet
            behålls oförändrad.
          </note>
          <note>
            Detta var bara en påminnelse om vad som vi faktiskt har fattat
            beslut om och vad som gäller från det årsskifte som vi har ungefär
            tre månader bakom oss.
          </note>
          <note>
            Vi socialdemokrater menar att vi genom att lösa uppgifter i samhället
            tillsammans med en solidarisk finansiering genom skatter har undanröjt
            mycket av det ekonomiska och sociala förtryck som tidigare generationer
            upplevde. Över detta kan vi faktiskt vara stolta, och det är många
            som kan vara det, många som nu är verksamma och många som tidigare
            har varit verksamma. Samtidigt - och det ska vi inte blunda för
          </note>
          <note>
            - dyker det genom tidernas förändring upp nya problem som gårdagens
            eller dagens skattesystem inte fullt ut har förmått att lösa.
            Då måste vi med ett stort allvar titta på detta.
          </note>
          <note>
            Av dessa skäl - och det finns säkert många andra
          </note>
          <note>
            - kan vi inte vara nöjda med sakernas tillstånd. Jag påstår inte
            att skatteintäkter löser alla de problem som vi kan se framför
            oss, t.ex. inte de som Joakim Palmes utredning presenterade i
            höstas. Men jag påstår att verktyget skatter behövs. Men de måste
            hela tiden ses över och anpassas efter dagens förutsättningar
            och villkor.
          </note>
          <note>
            Fru talman! Jag menar att skattepolitiken har varit en förutsättning
            för den makalösa utveckling som vi har haft i vårt land. Det finns
            en sådan utveckling i andra länder också, men vi har inte varit
            så väldigt dåliga i Sverige, och det tycker jag att vi alla kan
            vara stolta över. I det långa perspektivet beror den starka ekonomiska
            återhämtning som vårt land genomgått efter 90-talet i långa stycken
            på att vi har varit beredda att ta ut skatter och att vi också
            har fått förståelse för detta. Folk i allmänhet tycker att det
            ska vara ordning och reda både på landets ekonomi och på den egna
            ekonomin.
          </note>
          <note>
            Det finns de som företräder nyliberala värderingar i den här
            kammaren, och det är i första hand moderaterna.
          </note>
          <note>
            Fru talman! Inom parentes vill jag säga att jag tyckte att det
            var en fröjd att höra Rolf Kenneryd.
          </note>
          <note>
            Men min intellektuella förmåga räcker inte till för att förstå
            varför Rolf Kenneryd inte drar andra slutsatser.
          </note>
          <note>
            Jag tyckte att det till 80 % var ett fantastiskt anförande. Till
            alla dessa 80 % håller jag med Rolf Kenneryd när han talar om
            vikten av att vi ska satsa för att minska marginaleffekterna osv.
            Jag tyckte att det var oerhört skönt att höra dessa ord från Rolf
            Kenneryd.
          </note>
          <note>
            Men, som sagt, jag begriper inte de slutsatser som
          </note>
          <note>
            Centerpartiet i vissa stycken kommer fram till.
          </note>
          <note>
            Jag ska återkomma till detta med nyliberala värderingar som i
            första hand Moderata samlingspartiet, men också - och det smärtar
            mig alldeles särskilt -
          </note>
          <note>
            kristdemokraterna alltmer står för, dvs. att skatterna kväver
            de enskildas initiativ och utveckling, skatterna hämmar den ekonomiska
            utvecklingen, skatterna förflyttar makt från den enskilde medborgaren
            till politikerpampar. Politikerpampar är då alltid sådana som
            jag, socialdemokrater. Ibland kan det också vara vänsterpartister
            och kanske - vad vet jag - miljöpartister. Det är aldrig moderater
            som är pampar.
          </note>
          <note>
            Jag noterade att Karin Pilsäter, liksom Johan
          </note>
          <note>
            Pehrson i höstas, var inne på samma linje, att vissa skatter
            var särskilt skadliga. Det gäller reavinstskatt, dubbelbeskattning
            och det extra skalsteget i inkomstskatteskalan. Man bör lägga
            märke till att alla de skatter som nämns som exempel i detta avseende
            är skatter som i första hand betalas av dem som har det ganska
            bra ekonomiskt. Med denna argumentation har dessa företrädare
            numera en väldig uppbackning från mäktiga och resursstarka organisationer
            på högerkanten.
          </note>
          <note>
            Jag tror att det var någon av mina ärade meddebattörer som sade
            att i skattepolitiken märks de ideologiska skiljelinjerna mellan
            partierna som mest. Till en del beror det på att vi har olika
            uppfattningar om vad som är viktigt för att skapa tillväxt, men
            framför allt beror det på att vi har olika uppfattningar om hur
            resurserna ska fördelas.
          </note>
          <note>
            Jag ska nämna några få exempel på vad vi har kunnat göra och
            vad vi har för avsikt att göra med skatterna.
          </note>
          <note>
            Vi har en allmän skola i Sverige. Vi tar inte ut några avgifter,
            även om det finns tendenser till att en del vill göra det. Vi
            betalar utbildning för alla barn, inte bara för några eller för
            95 %, solidariskt via skatten. Det gör att alla barn kan utvecklas
            och stå väl rustade för framtiden. Nu ser vi att en del barn i
            skolan har problem. Då tar vi med skattepolitikens hjälp fram
            nya resurser som vi ska sätta in under några år framåt i tiden
            för att tillföra skolan ytterligare 5 miljarder så att det ska
            kunna bli fler vuxna i skolan.
          </note>
          <note>
            Detta enda exempel visar hur jämlikhet och utveckling hör ihop.
            De krafter som lägger ned musikskolor, inför skyhöga avgifter
            eller vill dela upp barn på annat sätt borde inse att det inte
            bara är osolidariskt, utan det är dumt i den meningen att det
            är utvecklingsfientligt i ett mer långsiktigt perspektiv.
          </note>
          <note>
            Ingen ska sorteras bort. Det vore ett svek mot den enskilde och
            det är dåligt för Sverige, och detta kan vi föra över på en lång
            rad områden. Så hänger det ihop.
          </note>
          <note>
            Det är detta förhållningssätt till människor och ekonomi som
            av socialdemokratin ses som en politisk kraft. Vi säger: Ingen
            utveckling utan jämlikhet, ingen jämlikhet utan utveckling.
          </note>
          <note>
            Karin Pilsäter, naturligtvis kan man inte bortse -
          </note>
          <note>
            det vore dumt - från internationaliseringen av ekonomin. Vi varken
            vill eller kan göra det. Vi inser att den kommer att påverka skattepolitiken,
            men det finns ingen anledning att ge upp. I sina strävanden att
            montera ned den generella välfärden och få utrymme och argument
            för dramatiska skattesänkningar hävdar moderaterna att vi drastiskt
            måste sänka vårt skatteuttag. Så talar uppgivenhetens apostlar
            och så talar marknadens kolportörer. Så talar inte den som tror
            på politikens möjligheter att förändra till det bättre. Eller
            kanske snarare: Så talar inte de som tror på politiken som ett
            verktyg för att förändra.
          </note>
          <note>
            Internationaliseringen av ekonomin kommer möjligen att innebära
            att vi måste ändra tyngdpunkten på och inriktningen av vårt skatteuttag.
            Men, förfäras ej, vi har gjort det tidigare. Karin Pilsäters parti
            och mitt parti, socialdemokraterna, gjorde det i den stora skattereformen
            som var förra århundradets största skattereform. Betecknande för
            den skattereformen var att vi sänkte skattesatsen och breddade
            skattebasen.
          </note>
          <note>
            Det kommer att finnas utrymme för att fortsätta på den vägen.
          </note>
          <note>
            På 60-talet hade vi i arbetarrörelsen en studiekampanj som gick
            under namnet Arbete, trygghet, utveckling. De värderingar som
            rymdes i ordet trygghet omfattades på den tiden av de allra flesta
            i vårt land.
          </note>
          <note>
            Sedan kom ordet i vanrykte. Till detta bidrog i första hand de
            som ville ha ökade klyftor. De talade om trygghetsnarkomani. Trygghet
            gjorde att människor i Sverige blev dästa. Trygghet gjorde att
            vi inte satsade. Trygghet var t.o.m. utvecklingsfientligt, sade
            man.
          </note>
          <note>
            Det är dags för en renässans för ordet trygghet.
          </note>
          <note>
            Framför allt är det dags för en renässans för ordets innebörd.
            Trygghet och frihet hör ihop. Trygghet är vanliga människors frihet.
            De begreppen hör ihop som mina knäppta händer. Det finns de som
            formulerat det så här: Det är endast trygga människor som vågar
            pröva något nytt, vågar satsa eller - för att uttrycka det mer
            poetiskt - vågar pröva sina vingar.
          </note>
          <note>
            För att skapa denna trygghet behövs bl.a. pengar.
          </note>
          <note>
            Det är därför vi behöver en skattepolitik av det slag som vi
            socialdemokrater står för. Vi behöver en stark ekonomi för att
            försvara den generella välfärden. Vi behöver det för att stå emot
            konjunkturnedgångar, oavsett om det blir platt fall eller mjuklandning.
            Vi har fått en stark ekonomi bl.a. genom skattepolitiken.
          </note>
          <note>
            Vi kommer aldrig att slarva bort detta. Här instämmer jag helt
            i Rolf Kenneryds sätt att uttrycka det. Svenska folket vet vad
            det innebär att slarva och inte ha ordning och reda.
          </note>
          <note>
            Vi vill ha ett skattesystem som är rätlinjigt, likformigt och
            så rationellt som möjligt.
          </note>
          <note>
            Fru talman! Mot den bakgrunden yrkar jag bifall till skatteutskottets
            förslag till riksdagsbeslut och avslag på reservationerna.
          </note>
          <note type="speaker">
            Anf. 78 CARL FREDRIK GRAF (m) replik:
          </note>
          <note>
            Fru talman! Jag fick inget beröm för mitt anförande, men det
            fick Rolf Kenneryd för sitt. Det må vara
          </note>
          <note>
            Kenneryd välförtjänt. Jag tänkte möjligen berömma ordföranden
            i skatteutskottet för något av det han sade på slutet om betydelsen
            av trygghet och frihet.
          </note>
          <note>
            Men de slutsatser Arne Kjörnsberg drar av sitt resonemang är
            helt fel. Det som utredningstjänsten påstår är säkert sant, att
            knappt 1,5 miljon individer här i landet kan definieras som fattiga
            och beroende av ett offentligt stöd. Då är det naturligtvis svårt
            att känna friheten.
          </note>
          <note>
            Frihet för mig är att familjerna själva ska kunna skapa både
            trygghet och frihet och få möjligheter att utvecklas så som respektive
            familj och individ vill.
          </note>
          <note>
            Det får man om man får behålla en större andel av sin inkomst.
            Då är man inte beroende av politiska beslut.
          </note>
          <note>
            Det är där skiljelinjen mellan oss går.
          </note>
          <note>
            Arne Kjörnsberg sade tidigare i sitt anförande att alla förslagen
            i motionerna som behandlas i betänkandet leder till krångligare
            skattesystem och snedvridningseffekter. Men om man generellt har
            lägre skatter leder det åtminstone principiellt till att snedvridning
            av konkurrens och andra oformligheter försvinner. Förutom den
            effekten ur skatteteknisk synpunkt får man möjlighet att ge medborgarna
            trygghet och frihet. Vore det inte aktuellt att överväga en sådan
            lösning? Varför är det annars så att vi har reduktion för låginkomsttagare?
            Är det för att skatten är för hög, eller finns det något annat
            skäl? Jag tar alla undantag och de krav på undantag från skattesystemet
            som framställs i olika sammanhang som ett uttryck för att det
            totala skattetrycket är för högt.
          </note>
          <note type="speaker">
            Anf. 79 ARNE KJÖRNSBERG (s) replik:
          </note>
          <note>
            Fru talman! Skatter har inget egenvärde. Men om vi har ett utgiftstryck
            på en viss nivå ska vi se till att ta in skatter så att vi kan
            betala utgifterna.
          </note>
          <note>
            Carl Fredrik Graf talar om generellt lägre skatter.
          </note>
          <note>
            I år är andra året i följd som vi generellt sänker skatterna.
            Vi har bl.a. genom skattepolitiken sett till att vi har de resurser
            som behövs för att kompensera för del av egenavgifterna. Det gäller
            alla som betalar egenavgifter.
          </note>
          <note>
            Vi har kvar det särskilda skatteavdraget för pensionärer. Vi
            planerar att i kommande budgetar stärka pensionärernas ställning
            och införa någon form av skattesänkning för dem, eftersom vi nu
            gör om pensionssystemet. Vi resonerar just nu om metoden.
          </note>
          <note>
            Menar Carl Fredrik Graf att det är principiellt fel att ha barnbidrag?
            Carl Fredrik Graf säger att det vore bättre att sänka skatterna
            än att ha en massa bidrag -
          </note>
          <note>
            Carl Fredrik Graf uttrycker sig naturligtvis inte så slarvigt,
            men det är innebörden av vad han säger. Är det principiellt fel
            att med barnbidragets hjälp utjämna skillnader mellan familjer
            som har barn och familjer som inte har barn?
          </note>
          <note>
            I mitt parti hade vi tidigare ofta problem med att det var många
            som undrade varför Gyllenhammar skulle ha barnbidrag. Han behöver
            inte barnbidrag, sade man. Man använde alltid Gyllenhammar som
            exempel på den tiden. Vi hävdade då med emfas att barnbidrag är
            till för att utjämna skillnader mellan familjer med barn och utan
            barn. Är det principiellt fel? Är det inte ganska bra, bl.a. ur
            den demografiska synvinkeln, som Karin Pilsäter berörde?
          </note>
          <note type="speaker">
            Anf. 80 CARL FREDRIK GRAF (m) replik:
          </note>
          <note>
            Fru talman! Arne Kjörnsberg berörde en viktig punkt som definitivt
            hänger samman med skattepolitiken. Det gäller utgiftstrycket.
            De båda hänger samman. Som det verkar enligt vissa bedömare går
            vi nu in i ett lugnare konjunkturläge, för att använda den terminologi
            som Finansdepartementet använder.
          </note>
          <note>
            Andra skulle säga att vi är på väg mot en mer dramatisk nedgång
            i ekonomin. I ett sådant läge skulle det vara bra om man hade
            haft ett lägre utgiftstryck och ett lägre skattetryck. Då blir
            konjunkturkänsligheten betydligt mindre.
          </note>
          <note>
            Om vi kommer i ett läge där skattekraften minskar kommer utgifterna
            att bestå. Det kommer att leda till problem med att finansiera
            utgifterna.
          </note>
          <note>
            Vi har talat om trygghet och frihet båda två, men från helt olika
            utgångspunkter. Slutsatsen från min utgångspunkt är att jag vill
            ge större makt åt familjerna och de enskilda. Jag vill att färre
            än 1,5 miljon individer här i landet ska betecknas som fattiga
            i utredningstjänstens PM. Det är alldeles för många.
          </note>
          <note>
            Skattesystemet skulle verksamt kunna bidra till att minska den
            andelen och till att fler människor kunde försörja sig på sin
            inkomst. Vi får fortsätta diskutera de lösningar som våra respektive
            partier föreslår i samband med vårpropositionen. De torde vara
            relativt kända vid det här laget.
          </note>
          <note type="speaker">
            Anf. 81 ARNE KJÖRNSBERG (s) replik:
          </note>
          <note>
            Fru talman! För nio år sedan hade vi ett utgiftstryck på omkring
            68 % av bruttonationalprodukten.
          </note>
          <note>
            Vi hade ett skattetryck på ungefär 55 % av samma bruttonationalprodukt.
            Det var då vårt stora problem uppstod. Det var då vi hamnade i
            moraset.
          </note>
          <note>
            Nu har vi tagit ned utgiftstrycket. Vi håller på att sänka skattetrycket.
            Det är konstigt att en socialdemokrat ska behöva stå här och säga
            att vi håller på att sänka skattetrycket. Vi gör det, bl.a. av
            de skäl som
          </note>
          <note>
            Carl Fredrik Graf berörde, nämligen konjunkturkänslighet. Skattetrycket
            måste överstiga utgiftstrycket med 0,5 procentenheter.
          </note>
          <note>
            Jag förtänker inte på något sätt att ordet trygghet betyder mycket
            för Carl Fredrik Graf, precis som för mig. Jag tror att man bara
            kan få trygghet tillsammans med andra. Det är en historisk erfarenhet.
            Jag kan inte överblicka mer än min levnadstid. Men man kan läsa
            sig till det. Trygghet har i den västeuropeiska kulturen har beskrivits
            likadant ända sedan Bibelns tid.
          </note>
          <note>
            Där talar man om trygghet tillsammans med andra människor. Där
            tror jag att skärningspunkten ligger.
          </note>
          <note>
            Trygghet kan man bara få tillsammans med andra.
          </note>
          <note type="speaker">
            Anf. 82 KARIN PILSÄTER (fp) replik:
          </note>
          <note>
            Fru talman! Det är alltid ett nöje att höra utskottets värderade
            ordförande tala. Särskilt fäste jag mig vid repliken om att allting
            inte måste vara rationellt.
          </note>
          <note>
            Det tycker jag känns skönt i en sådan här politisk debatt som
            ibland tenderar att bli lite tråkig. Sedan var det en hel del
            av det som Arne Kjörnsberg sade som faktiskt inte var helt rationellt,
            så han lever ju verkligen som han lär.
          </note>
          <note>
            Låt mig bara börja med att nämna ett exempel på det. Just därför
            att vi inte drastiskt kan sänka skatterna måste vi sänka de mest
            skadliga skatterna först.
          </note>
          <note>
            Det som vi då särskilt brukar lyfta fram är marginaleffekterna
            för låginkomsttagare. Just den delen hoppade Arne Kjörnsberg över
            i det sammanhanget.
          </note>
          <note>
            Däremot sade han att det är grundavdraget för låginkomsttagare
            som socialdemokraterna vill bevara. Ja, men vad vi vill göra är
            att ta bort minskningen av det grundavdrag som inträder i det
            inkomstläge som vanliga deltidsarbetande kvinnor ligger i och
            som gör att det blir en straffskatt på heltidsarbete för kvinnor.
          </note>
          <note>
            Det är där vi skiljer oss åt, inte i synen på om låginkomsttagare
            ska betala lite mindre skatt.
          </note>
          <note>
            När det sedan gäller detta med värnskatten är det kanske jag
            som inte är rationell när jag kallar den för värnskatt i stället
            för, som Arne Kjörnsberg säger, ett andra skalsteg i statsskatteskalan.
            Men jag tror nog att det framgick av mitt inlägg varför jag väljer
            att använda ett annat uttryck.
          </note>
          <note>
            Jag skulle vilja fråga Arne Kjörnsberg, apropå detta att alla
            våra förslag är krångliga och missgynnar, vad det är för grundsyn
            hos socialdemokraterna som gör att ni vill använda åtta tio miljarder
            i skatterabatt till dem som får en dator av sin arbetsgivare.
          </note>
          <note>
            Varför vill ni inte ge de människor som står utanför arbetsmarknaden
            i dagens internationaliserade och alltmer tekniskt krävande samhälle
            samma chans? Är inte det någonting som vore mer rättvist?
          </note>
          <note type="speaker">
            Anf. 83 ARNE KJÖRNSBERG (s) replik:
          </note>
          <note>
            Fru talman! Jag tycker att Karin Pilsäter har en poäng i resonemanget
            om datorer. Jag tycker faktiskt det. Jag är beredd att pröva det
            verkligt seriöst. Men ett skäl till att det är så svårt är att
            det, om jag får uttrycka det lite rått, finns risker - jag påstår
            inte att alla människor är sådana - för fiffel och båg. Men, precis
            som Karin Pilsäter säger, i den föränderliga tid som vi lever
            och om det är på det sättet som många säger - jag tillhör inte
            dem - att datorer är snarast livsviktiga för framtidens arbetsmarknad,
            tycker jag att det finns goda skäl att argumentera så som Karin
          </note>
          <note>
            Pilsäter gör. För mig finns det goda skäl att faktiskt fundera
            i dessa banor. Jag lovar att göra det.
          </note>
          <note>
            LO-puckeln - ja, den ligger lite för lågt. Den borde i varje
            fall skjutas uppåt. Vi funderar på hur vi ska göra, för vi inser
            de marginaleffekter som Karin Pilsäter pekar på. Men hela vårt
            upplägg med kompensation för egenavgifterna är ju en följd av
            att vi ser problem med marginaleffekterna, och Rolf Kenneryd beskrev
            det på ett bra sätt. Det är därför som vi genom kompensation för
            egenavgifterna, genom maxtaxa och en del andra åtgärder vill minska
            marginaleffekterna.
          </note>
          <note>
            För åtta tio år sedan talade alla om det stora problemet med
            marginalskatterna. Numera hör man knappast någon mer än möjligen
            Carl Fredrik Graf tala om marginalskatter och dess problem. Nu
            talar de allra flesta om problemen med marginaleffekter. Det tycker
            jag är en framgång, och vi vill gärna fortsätta på den vägen.
          </note>
          <note type="speaker">
            Anf. 84 KARIN PILSÄTER (fp) replik:
          </note>
          <note>
            Fru talman! Det kanske är mig förmätet att påminna om att Folkpartiet
            redan under 80-talet - det är så långt tillbaka som jag kan överblicka
            - talade mycket om marginaleffekter, och då särskilt för småbarnsmammor.
            Men vi är bara glada att ni har kommit med på det tåget, även
            om det tog lite tid.
          </note>
          <note>
            Detta leder mig tillbaka till århundradets skattereform. Jag
            kunde naturligtvis ha sagt att vi gjorde den tillsammans. Det
            trodde jag att alla visste. Men poängen är att när Folkpartiet
            gick till val på att göra denna skattereform sade de ledande socialdemokraterna
            att den var uttänkt av felprogrammerade hjärnor, så jag vet inte
            riktigt om varumärket ska tillskrivas er.
          </note>
          <note>
            Ett varumärke som ska tillskrivas socialdemokraterna är däremot
            det faktum att man inte kunde tänka sig att sänka skattetrycket,
            utan varje skattesänkning måste kompenseras med en skattehöjning.
            Då hamnar vi just i situationen med bl.a. LO-puckeln, som vi inte
            tycker är någon bra idé. Men vi hamnar också i detta med internationaliseringen,
            som då föranleder mig att ställa nästa fråga till Arne Kjörnsberg.
            Med tanke på hur rörligt intellekt han visade alldeles nyss kanske
            vi kan få se exempel på lite mer sådan rörlighet. När det gäller
            internationaliseringen är ni ju egentligen inne på samma tankebana,
            att de skatter som blir för höga i framtiden eller som redan är
            det i dag ska ersättas med högre skatter på annat. Då är vi inne
            på de kända fyra f:en: fastigheter, föda och fattigt folk.
          </note>
          <note>
            Min fråga är: Tycker Arne Kjörnsberg att det verkar vara en bra
            lösning för framtiden att sänka skatten inte bara för aktiemiljardärer
            utan även för andra rika människor och företag och i stället höja
            exempelvis matmomsen, fastighetsskatten och skatten för låginkomsttagare?
            Det är ju det som blir er lösning om ni ska ha samma skatteuttag
            men på ett internationellt mer gångbart sätt. Vi tycker inte att
            det är någon bra idé. Därför vill vi i Folkpartiet kämpa för ett
            sänkt skattetryck, så att fastigheter, föda och fattigt folk inte
            behöver betala mer skatt när vi skaffar oss ett internationellt
            konkurrenskraftigt system.
          </note>
          <note type="speaker">
            Anf. 85 ARNE KJÖRNSBERG (s) replik:
          </note>
          <note>
            Fru talman! Jag påstår helt frankt att vårt land är internationellt
            konkurrenskraftigt även när det gäller skattesystemet.
          </note>
          <note>
            Jag förstår naturligtvis varför Karin Pilsäter inte hade tillfälle
            - Karin Pilsäter arbetar ju också i ett annat utskott - att lyssna
            på utfrågningen om internationaliseringens betydelse för det svenska
            skatteuttaget i framtiden. Om Karin Pilsäter hade haft tillfälle
            att lyssna på bl.a. tankegångarna hos tidigare chefsekonomen på
            LO, P-O Edin, numera med funktion som särskild utredare i det
            som kallas Skattebasutredningen, hade Karin Pilsäter säkert instämt
            i min tolkning, som jag fångade i orden: Förfäras ej, du lilla
            hop.
          </note>
          <note>
            För att anknyta till Karin Pilsäter och demokratin är det inte
            bara i vårt land som demokratin förändras.
          </note>
          <note>
            Det är inte bara i vårt land som det blir alltfler äldre.
          </note>
          <note>
            Precis som Karin Pilsäter sade har det nästan ett värde i sig
            att vi lever länge, är friska osv. Det är likadant på kontinenten.
            Det är bara det att de där ligger
          </note>
          <note>
            15-20 år efter oss. Jag är övertygad om att tyska vuxna barn
            är precis likadana som svenska vuxna barn. De tycker att mamma
            och pappa ska ha det bra på ålderns höst. Därför kommer t.ex.
            Tyskland - och det gäller alla länder i Europa - att på det ena
            eller det andra sättet behöva finansiera detta att de vill ta
            hand om sina föräldrar. De skiljer sig inte från oss. I det avseendet
            tror jag att vi är lika goda, i ordets bästa bemärkelse.
          </note>
          <note>
            Som sagt var: Förfäras inte, Karin Pilsäter! Och notera att socialdemokraterna
            sänker skatten. Ni talar om att göra det.
          </note>
          <note type="speaker">
            Anf. 86 ROLF KENNERYD (c) replik:
          </note>
          <note>
            Fru talman! Jag vill inledningsvis tacka för den intellektuellt
            berättigade recensionen av mitt anförande. Jag är glad över den.
          </note>
          <note>
            Men jag hade varit ännu gladare om Arne Kjörnsberg hade tagit
            intryck av det och kommenterat lite grann av innehållet i mitt
            anförande. Jag skulle därför vilja ställa ett par frågor till
            Arne Kjörnsberg.
          </note>
          <note>
            Är Arne Kjörnsberg beredd att överge sin bidragsfixering när
            det gäller låginkomsttagare till förmån för riktade skattesänkningar
            till dessa inkomstgrupper för att komma till rätta med marginaleffekterna?
          </note>
          <note>
            Den andra frågan är: Är Arne Kjörnsberg beredd att medverka till
            att förvärvsarbete, antingen det sker i form av en anställning
            eller i enskild näringsverksamhet, premieras på ett rimligt sätt
            i skattesystemet i förhållande till bidragsinkomst för att på
            det sättet göra det lönsammare att arbeta? Det är där nyckeln
            till individens självbestämmande ligger.
          </note>
          <note type="speaker">
            Anf. 87 ARNE KJÖRNSBERG (s) replik:
          </note>
          <note>
            Fru talman! Det var inte bara intellektuellt betingat, Rolf Kenneryd.
            Det var också känslomässigt. Jag tycker att i det var en fröjd
            att lyssna till Rolf Kenneryd i väldigt långa stycken. Jag drog
            till med 80 %.
          </note>
          <note>
            Som den skattebitare Rolf Kenneryd är, vet han naturligtvis att
            det socialdemokratiska partiet och regeringen i gott samarbete
            med Vänsterpartiet och
          </note>
          <note>
            Miljöpartiet just nu sänker skatter genom kompensation för egenavgifter.
            Att vi samtidigt höjer barnbidraget för landets barnfamiljer gör
            väl inte det hela sämre? Vi har nu skaffat oss den starka ekonomi
            som behövs - eller för att vara riktigt ärlig har svenska folket
            sett till att vi har den starka ekonomi som behövs - för att vi
            ska kunna börja kompensera för egenavgifterna. Det har hittills
            skett i två steg. Samtidigt har vi kunnat höja barnbidragen, återföra
            pensionerna till 100 % av basbeloppet, förstärka bostadsbidraget
            för pensionärer och vidta en lång rad andra åtgärder. Vi är inte
            bidragsfixerade, men det ena behöver inte utesluta det andra.
            Vi tycker faktiskt att barnbidraget är en bra sak. Vi har haft
            det i 52 år, och vi tycker att det är lika bra nu som när det
            infördes.
          </note>
          <note>
            Då tror jag att det var 37:50 kr i kvartalet per barn.
          </note>
          <note>
            Sedan förstår jag faktiskt inte frågan när det gäller detta med
            förvärvsarbete och bidragsinkomster. Man kan diskutera om det
            lönar sig tillräckligt, men det är ju så att det alltid blir mer
            pengar om man arbetar än om man har sjukersättning eller a-kassa.
            Man kan diskutera skillnaden, men vi tycker att det är en ganska
            rimlig skillnad nu. Det skiljer lite grann, men det lönar sig
            faktiskt alltid att förvärvsarbeta. Genom minskade marginaleffekter
            vill vi göra det än mer lönsamt.
          </note>
          <note type="speaker">
            Anf. 88 ROLF KENNERYD (c) replik:
          </note>
          <note>
            Fru talman! Nej, Arne Kjörnsberg, i dag är det faktiskt så att
            det inte alltid lönar sig netto att arbeta i förhållande till
            att uppbära bidragsinkomster, dvs.
          </note>
          <note>
            efter skatt och efter de utgifter som alltid är förknippade med
            att ha ett arbete, t.ex. resor till och från arbetet, ökade matkostnader
            och levnadsomkostnader i övrigt. Det är det som gör att det faktiskt
            finns åtskilliga exempel på att man avstår, om man kan, ifrån
            att ta ett arbete eftersom det lönar sig för dåligt. Jag tycker
            att barnbidragen är ett väldigt dåligt exempel i den här diskussionen.
            De medverkar ju inte till att det uppstår sådana här marginaleffekter.
            Det är de inkomstberoende bidragen som gör det. Det är ett väldigt
            dåligt exempel.
          </note>
          <note>
            Låt mig avslutningsvis i det här replikskiftet påpeka att det
            beslut om maxtaxa som Arne Kjörnsberg åberopade verkligen inte
            hjälper dem som har lägst köpkraft. Det gynnar ju i stället framför
            allt höginkomsttagare som redan har god köpkraft. Det är ett exempel
            på det som ni börjar anamma alltmer, nämligen en omvänd fördelningspolitik
            som innebär att man indirekt tar från de fattiga och ger till
            de rika i stället för tvärtom, som jag tycker att man ska tillämpa.
          </note>
          <note type="speaker">
            Anf. 89 ARNE KJÖRNSBERG (s) replik:
          </note>
          <note>
            Fru talman! Den förre finansministern representerade i sin funktion
            som riksdagsledamot Gävleborgs partidistrikt. Därför tog vi fram
            exempel därifrån när vi arbetade med de skatteförändringar vi
            ville göra.
          </note>
          <note>
            Det var det som ledde till att vi valde vägen med kompensation
            för egenavgifterna. Vi hade ett exempel med en verklig person,
            en undersköterska i Gävle, som gick från att jobba 75 % till att
            jobba 100 %, och det blev mindre pengar i portmonnän. Det var
            naturligtvis alldeles fel. Så kunde vi inte ha det. Så resonerade
            vi. Det var därför vi sade att vi skulle sänka marginaleffekterna.
            Vi valde den tekniska lösningen med kompensation för delar av
            egenavgifterna. Till detta lägger vi maxtaxan. Jag tycker nog
            att det är att hårdra att säga att vi tar från de fattiga och
            ger till de rika, som är Rolf Kenneryds definition på den reformen.
            Sakligt sett beror det ju faktiskt på vilka barnomsorgsavgifter
            man har i kommunerna.
          </note>
          <note>
            Detta är egentligen ett första steg på väg mot en allmän förskola.
            Vi tycker att skolan ska vara avgiftsfri. Detta är inget löfte,
            men jag kan tänka mig att vi i framtiden har en allmän förskola
            som är avgiftsfri för alla. Jag tycker att detta är ett första
            steg, men jag understryker att det är jag som tycker det. Vårt
            parti har inte tagit ställning i den frågan, men så resonerar
            jag i dessa sammanhang.
          </note>
          <note type="speaker">
            Anf. 90 HELENA HÖIJ (kd) replik:
          </note>
          <note>
            Fru talman! Naturligtvis är det så att skatteintäkter behövs
            för att skapa trygghet eller tillit till de gemensamma åtaganden
            som vi har gjort. Det handlar om fri utbildning, en värdig vård
            och omsorg och en fungerande rättsstat. Det är områden som också
            behöver ekonomiska förstärkningar. Men det som är lite underligt
            i Arne Kjörnsbergs sätt att resonera är att han inte drar slutsatsen
            att också familjer behöver pengar i plånboken för att känna trygghet
            och ha en tro på framtiden.
          </note>
          <note>
            Många är i dag mycket beroende av politiska beslut. Det finns
            nog politiker, eller politikerpampar som utskottets ordförande
            uttryckte det, av olika kulörer som fattar beslut om vilken fritidsverksamhet
            som ska subventioneras, vilken barnomsorg som ska byggas ut osv.
            Det är beslut som mycket väl skulle kunna fattas av enskilda och
            familjer. Det vore intressant att höra utskottets ordförandes
            och Socialdemokraternas syn på situationen för många låginkomsttagare.
            Vore det inte värdefullt med beslut som ger också de här familjerna
            en valfrihet på de områden där ekonomin är styrande, dvs. områden
            där valfriheten i dag begränsas till dem som har en mycket tjock
            plånbok?
          </note>
          <note type="speaker">
            Anf. 91 ARNE KJÖRNSBERG (s) replik:
          </note>
          <note>
            Fru talman! Jag har undvikit att ställa frågor till mina meddebattörer
            i dessa replikskiften, men jag måste faktiskt ställa en fråga
            till Helena Höij. Nu har
          </note>
          <note>
            Helena Höij använt nästan samma formulering i två debatter i
            följd, nämligen att skatterna är så höga att folk måste stå med
            mössan i hand och söka bidrag från staten. Kan Helena Höij ge
            mig ett exempel på när människor som bor i Sverige måste stå med
            mössan i hand? Jag kräver inte så mycket - bara ett exempel.
          </note>
          <note>
            Sedan ska jag försöka svara på Helena Höijs frågor. Helena Höij
            säger att många områden behöver förstärkningar, men hon exemplifierar
            inte. Däremot exemplifierar hon i sina reservationer. Det finns
            en massa områden där Helena Höij vill göra undantag, sänka och
            tillåta avdrag. Men Helena Höij talar inte om hur det ska betalas.
            Spåren förskräcker. Vi socialdemokrater kommer aldrig att sätta
            oss i den situationen att vi än en gång hamnar i ett moras. Låt
            mig citera en tidigare mångårig ledamot av denna församling, av
            Sveriges riksdag, nämligen Gunnar Sträng.
          </note>
          <note>
            Han sade, lite slarvigt uttryckt med mitt sätt att formulera
            det: Först ska pengarna in, sedan kan de betalas ut.
          </note>
          <note>
            Vi socialdemokrater är alldeles bestämda i den delen. Först ska
            pengarna in, sedan kan de betalas ut.
          </note>
          <note>
            Då ska vi göra det så att människor känner tillit, för att använda
            Helena Höijs uttryck. Det var ett bra uttryck, tycker jag förresten.
            De ska känna trygghet.
          </note>
          <note>
            Vi ska försöka göra det så rättvist som vi någonsin kan. Det
            kommer aldrig att bli helt rättvist, men vi ska göra det rättvisare.
          </note>
          <note type="speaker">
            Anf. 92 HELENA HÖIJ (kd) replik:
          </note>
          <note>
            Fru talman! Två kommentarer till detta replikinlägg. Det är klart
            att pengarna ska komma in innan de kan betalas ut. Det gäller
            både för det offentliga och, inte minst, i familjeekonomin.
          </note>
          <note>
            Vad gäller de reformer som vi vill införa för att öka valfriheten
            för barnfamiljer har socialdemokraterna lagt en ganska stor summa
            pengar på maxtaxan.
          </note>
          <note>
            En riksdagsledamot i Stockholm som har två barn på dagis får
            sina avgifter sänkta med 16 000 kr per år.
          </note>
          <note>
            Oavsett varifrån pengarna tas går dessa 16 000 till en person
            som har en ganska bra lön. Det är pengar som skulle kunna användas
            för att finansiera vårt förslag om barnomsorgskonto och rätt till
            avdrag för styrkta barnomsorgskostnader.
          </note>
          <note>
            Jag är säker på att Arne Kjörnsberg läste vår budgetmotion i
            höstas ganska noga. Där kan han se att alla våra förslag är finansierade.
          </note>
          <note>
            Min andra kommentar gäller vem som får stå med mössan i handen.
            Det är trots allt så att familjerna i dag ekonomiskt och i andra
            avseenden är mycket beroende av politiska beslut. Hur är bostadsbidragssystemet
            utformat? Hur ser socialförsäkringssystemet ut? Hurdan är tillgången
            till barnomsorg? För att få den barnomsorg som man är i behov
            av är man hänvisad till de kommunala politiska besluten om utbyggnad.
            Man har ganska så liten möjlighet att själv påverka den situationen.
          </note>
          <note type="speaker">
            Anf. 93 ARNE KJÖRNSBERG (s) replik:
          </note>
          <note>
            Fru talman! Helena Höij kan vara alldeles övertygad om att jag
            läste kristdemokraternas budgetmotion noga. Jag undrar om det
            är någon mer än jag som har läst alla motioner, både partimotioner
            och enskilda motioner från allmänna motionstiden, på skatteområdet.
            Jag har läst varenda en. Jag erkänner att jag har läst en del
            något översiktligt, men jag har gått igenom varenda en.
          </note>
          <note>
            Jag vet vad ni föreslår, och jag tycker dessutom att ni har fel.
            Jag tycker inte att era förslag innebär att ni tar det ansvar
            för ekonomin som är nödvändigt.
          </note>
          <note>
            Dessutom tycker jag att ni har fel ur fördelningspolitisk aspekt,
            men det kan vi alltid diskutera.
          </note>
          <note>
            Fru talman! Jag tror att Helena Höij och jag missförstår varandra.
            När Helena Höij säger att den enskilde får stå med mössan i handen
            uppfattar jag det mycket bokstavligt. Jag ser bilden framför mig,
            och det beror troligen på att jag har en annan erfarenhet.
          </note>
          <note>
            Jag ser framför mig lantarbetaren eller torparen bokstavligt
            talat stå med mössan i handen framför patron.
          </note>
          <note>
            Jag ska dock försöka förstå att det är något annat som
          </note>
          <note>
            Helena Höij talar om, och då ska vi nästa gång kanske inte missförstå
            varandra.
          </note>
          <note>
            Det skulle glädja mig, om jag nu försöker tänka så, om Helena
            Höij inte använde det uttrycket. Med förlov sagt tycker jag att
            det är ett lite felaktigt sätt att beskriva den svenska samhällsmodellen.
            I den har vi vart fjärde år en jättelik revision på valdagen,
            då vi kan välja dem som ska företräda oss i politiska sammanhang.
          </note>
          <note type="speaker">
            Anf. 94 MARIE ENGSTRÖM (v):
          </note>
          <note>
            Fru talman! Jag vill först säga att försvaret av den generella
            välfärden är kärnan i Vänsterpartiets politik.
          </note>
          <note>
            Det var också ungefär på det sättet som Arne Kjörnsberg uttryckte
            sig i sitt anförande. Men Arne Kjörnsberg var även djupt imponerad
            av Rolf Kenneryds anförande. Det var mycket av puss och kram från
            den här talarstolen till Rolf Kenneryd. Jag satt och funderade
            en stund på vilka det egentligen är som samarbetar i majoritet
            i dag. Men vi får väl se vad som händer med detta flirtande, Arne
            Kjörnberg.
          </note>
          <note>
            Det är många som här har sagt att vi lever i en föränderlig värld.
            Vi tycker från Vänsterns sida att det är viktigt att trots detta
            värna den trygghet och den generella välfärd som vi har i vårt
            land. Det finns i dag ett enormt tryck, inte minst från övriga
            politiska partier, på att skatter ska sänkas.
          </note>
          <note>
            Jag tycker att det kan vara viktigt att påpeka att man har olika
            system i olika länder. Inte minst har
          </note>
          <note>
            OECD nu pekat på hur svårt det är att göra jämförelser mellan
            länder. Det som vi i Sverige betalar över skattsedeln kan i andra
            länder betalas via obligatoriska försäkringar. Ett bidrag i Sverige
            kan motsvaras av ett rent skatteavdrag i ett annat land. Vi har
            nyss fått en promemoria där detta beskrivs ganska ingående.
          </note>
          <note>
            Vi som varit nere och besökt OECD fick då information om att
            man där jobbar med frågor om större jämförbarhet. Det talar för
            att man inte hela tiden i första hand ska skrika efter sänkta
            skatter.
          </note>
          <note>
            Men naturligtvis ska vi ha respekt för att vi lever vi i en värld
            där stora förändringar är på gång. Jag välkomnar därför P-O Edins
            utredning. Syftet med den är en utformning av den svenska skattestrukturen
            på ett så sätt att vi kan bevara de ambitioner som vi har inom
            välfärdens område. Jag tycker att detta låter bra och väntar på
            det resultat som så småningom kommer av detta.
          </note>
          <note>
            Jag vill också ta upp något ur moderaternas reservation 1. Det
            är ganska stora ord moderaterna tar till när de säger att människor
            hindras att ta ansvar för sina egna liv och att de höga skatterna
            motverkar de svenska företagen och den svenska ekonomins tillväxt.
          </note>
          <note>
            Vi har väl på senare tid haft en exempellös tillväxt, Carl Fredrik
            Graf. Jag kan inte med bästa vilja i världen säga att det höga
            skattetryck som Carl Fredrik
          </note>
          <note>
            Graf tycker att vi har har dämpat all tillväxt. Den internationella
            konjunkturen slog igenom även här.
          </note>
          <note>
            Moderaterna menar i sin reservation också att alla måste kunna
            spara ihop en årslön på banken. Jag måste utifrån de skattesänkningsförslag
            som moderaterna för fram, bl.a. om sänkning av statsskatten, fråga
            vilka som kommer att kunna spara ihop en årslön på banken. Jag
            ser att Carl Fredrik Graf begär replik, så jag antar att jag kommer
            att få svar på den frågan.
          </note>
          <note>
            Jag antar också att Carl Fredrik Graf då kommer att säga att
            man vill skattebefria de första 50 000
          </note>
          <note>
            kronorna i inkomst, men jag tror inte att det ger en årslön på
            banken för en normalinkomsttagare.
          </note>
          <note>
            Carl Fredrik Graf pratade också om det PM som riksdagens utredningstjänst
            har tagit fram och som har rubriken Fattigdom och bidragsberoende
            i Sverige. Carl Fredrik Graf menade att om vi sänker skatterna
            blir allt färre fattiga och bidragsberoende. När man läser detta
            PM finner man dock att genom de transfereringar som vi trots allt
            har minskar antalet sådana som definieras som fattiga. När man
            läser moderaternas reservationer i finansutskottet ser man också
            att de stora besparingar som de gör tas ut i transfereringssystemen:
            sjukförsäkring, föräldraförsäkring och a-kassa.
          </note>
          <note>
            Jag tycker alltså inte att Carl Fredrik Grafs resonemang håller
            riktigt i detta avseende.
          </note>
          <note>
            Carl Fredrik Graf säger vidare att vi har ideologiska spärrar
            mot hemnära tjänster. Det finns även hemnära hushållstjänster,
            och det området berörs i en reservation. Där radar man upp vilka
            förbättringar vi skulle få om vi genomförde förslagen i denna
            reservation 5. Vi skulle göra svarta jobb vita, öka valfriheten
            för hushållen, öka effektiviteten i ekonomin osv. Men framför
            allt skriver man att det skulle öka jämställdheten, eftersom dagens
            skatteregler "hindrar kvinnor såväl från att bjuda ut sitt kunnande
            på en vit marknad som att köpa sig servicetjänster".
          </note>
          <note>
            Detta reser en del frågetecken hos mig. Är det alltså kvinnors
            arbetsmarknad som ni pekar ut? Hemtjänsten är alltså kvinnornas
            arbetsmarknad. Då måste jag ställa frågan: Vem ska gå hem till
            t.ex. en ensamstående mamma och städa när hon städar hos någon
            annan? Varifrån ska hon få pengar om hon samtidigt ska spara ihop
            en årslön på banken? Varifrån ska hon få pengar till att få städat
            hemma hos sig? Vad är det här för jämställdhet?
          </note>
          <note>
            Är det inte så att den ensamstående mamman kanske är mycket mer
            beroende av att det finns ett generellt välfärdssystem som tar
            hand om både hennes barn och hennes åldrade föräldrar?
          </note>
          <note>
            Fru talman! Jag yrkar bifall till utskottets förslag till riksdagsbeslut.
          </note>
          <note type="speaker">
            Anf. 95 ARNE KJÖRNSBERG (s):
          </note>
          <note>
            Fru talman! Jag vill väldigt tydligt och klart deklarera att
            jag som företrädare för den socialdemokratiska gruppen i skatteutskottet
            väldigt mycket uppskattar det fina samarbete vi har med Vänsterpartiet
            och Miljöpartiet. Ibland går det på skruvar, men jag tycker att
            vi kan vara raka och öppna mot varandra och det uppskattar jag
            väldigt mycket. Detta säger jag med anledning av Marie Engströms
            definition av mitt sätt att komplimentera Rolf Kenneryd. Hon talade
            om att det var mycket puss och kram. Jag hoppas att det var bildligt.
            Jag är inte mycket för den tidigare sovjetiska, numera ryska modellen
            där karlar både kramas och pussar varandra på kinderna. Rättare
            sagt är jag helt emot det. Men det är en annan fråga.
          </note>
          <note>
            Det jag uppskattade i Rolf Kenneryds anförande, och det är jag
            säker på att Marie Engström också gör, var att han talade om ordning
            och reda. Jag uppskattar när han tar avstånd från moderaternas
            iver att sänka skatter för dem som har det ekonomiskt bra, och
            då tillåter jag mig att säga det. Jag uppskattar det! Det kan
            jag säga till dem där jag tycker att det är befogat i sak. Jag
            är bara rädd - jag tänkte på det efteråt - att det kanske kan
            uppfattas som en judaskyss. Det var verkligen inte avsett som
            en sådan. Det var snarare ett sätt att komplimentera en person,
            i det här fallet Rolf
          </note>
          <note>
            Kenneryd, på samma sätt som jag komplimenterar
          </note>
          <note>
            Marie Engström, Per Rosengren och numera Matz
          </note>
          <note>
            Hammarström för det goda samarbete vi kan ha i sakfrågorna.
          </note>
          <note type="speaker">
            Anf. 96 MARIE ENGSTRÖM (v):
          </note>
          <note>
            Fru talman! Jag finner ingen anledning till att jag och Arne
            Kjörnsberg ska ha en debatt om ett anförande från en ledamot för
            Centerpartiet. Det finns ingen anledning till det. Jag får väl
            godta denna förklaring till den judaskyss som jag fick av Arne
          </note>
          <note>
            Kjörnsberg.
          </note>
          <note type="speaker">
            Anf. 97 ROLF KENNERYD (c):
          </note>
          <note>
            Fru talman! Med anledning av det nyligen avslutade replikskiftet,
            som i sin tur baserades på Arne
          </note>
          <note>
            Kjörnsbergs intellektuellt berättigade och känslomässigt betingade
            beröm av mitt tidigare anförande, vill jag inledningsvis bara
            erinra om att puss och kram kan utdelas även utanför äktenskap
            när så är berättigat.
          </note>
          <note>
            Sedan framställde sig Marie Engström som försvarare av den generella
            välfärden. Jag tycker nog att det är en ganska egendomlig tillämpning
            av denna nuförtiden, och det har Marie Engström medverkat till.
            Det mest flagranta exemplet på detta har tidigare åberopats i
            den här debatten, nämligen maxtaxan i barnomsorgen som ju har
            omvänd fördelningsprofil i förhållande till det som jag har trott
            vara ett av Vänsterpartiets riktmärken. Hur förhåller det sig
            egentligen med kompassriktningen numera när det gäller fördelningspolitiken,
            Marie Engström?
          </note>
          <note type="speaker">
            Anf. 98 MARIE ENGSTRÖM (v):
          </note>
          <note>
            Fru talman! Jag tror att vi har en ganska god kompassriktning.
            Förslaget till maxtaxa vet Rolf
          </note>
          <note>
            Kenneryd likaväl som jag vems baby det är, så att säga. Vi vet
            var förslaget kom ifrån. Vi ser maxtaxan som en del i den generella
            välfärden. Den ska alltså omfatta alla. Efter förhandlingar, efter
            lite stötande och blötande, har förslaget också gjorts om till
            att bli mer fördelningspolitiskt godtagbart. Det är det svar jag
            har till Rolf Kenneryd.
          </note>
          <note type="speaker">
            Anf. 99 ROLF KENNERYD (c):
          </note>
          <note>
            Fru talman! Innebär detta att vi kan förvänta oss att Marie Engström
            och Vänsterpartiet kommer att ansluta sig till de förslag som
            nu kommit fram i utredningsarbete och i den allmänna debatten
            om att generalisera t.ex. bostadsbidragen på ett sätt som gör
            att de som verkligen behöver bostadsbidrag ska få behålla nivån
            som den är i dag och att det, till en kostnad av ungefär 5 miljarder,
            också ska tillkomma höginkomsttagare som ju faktiskt inte behöver
            något bostadsbidrag? Är det den nya generella välfärdspolitiken
            i socialistisk tappning som nu växer fram?
          </note>
          <note type="speaker">
            Anf. 100 MARIE ENGSTRÖM (v):
          </note>
          <note>
            Fru talman! Jag förstår att Rolf Kenneryd refererar till den
            utredning som nyss har kommit angående ett mer generellt bidrag.
            Jag tycker absolut att bostadsbidraget ska behålla den karaktär
            det har i dag.
          </note>
          <note>
            Det ska vara inkomstprövat och i första hand träffa dem som absolut
            behöver detta bidrag.
          </note>
          <note>
            Det är väl lite grann detta som är vitsen med våra sociala system:
            att vi har en kombination av generella bidrag, inkomstprövade
            bidrag, bidrag som ska kunna ges ut en kortare tid i livet, bidrag
            som behövs vid sjukdom osv. Jag tror att det är väldigt viktigt
            att upprätthålla den goda kombination och det heltäckande system
            vi har i dag och i första hand inrikta oss på att laga de revor
            som eventuellt kan finnas i detta system.
          </note>
          <note type="speaker">
            Anf. 101 CARL FREDRIK GRAF (m):
          </note>
          <note>
            Fru talman! Jag ska inte delta i den puss och kram-debatt som
            Kjörnsberg, Kenneryd och Engström har ägnat sig åt. I stället
            ska jag försöka kommentera och ställa motfrågor.
          </note>
          <note>
            Marie Engström är mycket kritisk till förslaget om skattereduktion
            för hushållstjänster. Jag måste fråga
          </note>
          <note>
            Marie Engström: Vore det inte bättre att öka mångfalden i utbudet
            inom tjänstesektorn? Vad är det farliga eller konstiga i detta?
            I stället väljer Marie Engström att fokusera på att en viss typ
            av tjänster enbart ska levereras av en monopolist. Vårt förslag
            syftar endast till att bredda möjligheterna. Vi minskar risken
            för svartjobb. Det förhindrar ju inte att de människor som behöver
            en viss typ av stöd, som Marie Engström var inne på, fortfarande
            kan ha möjlighet att få stöd från det allmänna.
          </note>
          <note>
            Tanken med vår politik är att öka möjligheterna för enskilda
            människor och familjer att i största möjliga mån kunna leva på
            sin lön. Då blir det också möjligt för det allmänna att fokusera
            på dem som verkligen behöver stöd. Det kan inte vara rimligt att
            så många människor som framgår av den PM vi nu har talat om behöver
            det allmännas stöd, vare sig man nu räknar inklusive eller exklusive
            transfereringar.
          </note>
          <note>
            Även med den lägre siffran är det 720 000 svenskar som kan betecknas
            som fattiga, och det måste vi naturligtvis ändra på.
          </note>
          <note>
            Min fråga är alltså: Vad är det för fel på mångfald inom tjänstesektorn?
          </note>
          <note type="speaker">
            Anf. 102 MARIE ENGSTRÖM (v):
          </note>
          <note>
            Fru talman! Det möter absolut inte några hinder att med dagens
            regelsystem ha mångfald inom tjänstesektorn. Jag får fortfarande
            lappar i min brevlåda från företag som vill utföra städning och
            andra tjänster i hemmet. Det finns absolut inget som sätter hinder
            i vägen för det.
          </note>
          <note>
            Det vi pratar om här är att ni vill skattesubventionera en viss
            typ av verksamhet. Ska man skattesubventionera någonting menar
            jag att det med automatik betyder mindre skatteinkomster för staten.
            Staten bör spara in på någonting annat i stället. Med knappa resurser
            tycker jag att det är bättre att använda resurserna inom det offentliga
            system vi har med vård och omsorg av barn, äldre och sjuka. Det
            tror jag är skiljelinjen mellan oss två.
          </note>
          <note>
            Dessutom noterar jag att Carl Fredrik Graf inte alls svarar på
            de frågor jag ställde om vilka det är som med Carl Fredrik Grafs
            skatteförslag ska kunna sätta undan en årslön på banken.
          </note>
          <note type="speaker">
            Anf. 103 CARL FREDRIK GRAF (m):
          </note>
          <note>
            Fru talman! Frågan om skattesubvention är ju intressant att diskutera.
            Vi kan som exempel ta de människor som väljer att använda sig
            av kommunal barnomsorg. Den får väl i mycket hög utsträckning
            anses vara skattesubventionerad. Det är en väldigt liten andel
            relativt den totala kostnaden som nyttjaren betalar själv.
          </note>
          <note>
            Jag tror inte att Marie Engström kan blunda för det faktum att
            Riksförsäkringsverkets undersökning när det gäller exempelvis
            hemtjänster och andra tjänster talar om att 1,2 eller 1,3 miljoner
            svenskar, jag kommer inte ihåg exakt, är beredda att köpa dessa
            tjänster svart. Mellan 700 000 och 800 000 svenskar arbetar svart,
            helt eller i de flesta fall delvis. Jag skulle tro, i vart fall
            är det min bedömning, att skattesystemet spelar en roll i detta.
          </note>
          <note>
            Med vårt förslag blir det möjligt för flera att köpa vita tjänster.
            Både den som säljer den tjänsten och den som köper den tjänsten
            mår av många olika väl kända skäl väldigt bra av att kunna handla
            med varandra på ett lagligt korrekt och vitt sätt.
          </note>
          <note>
            När det gäller årslönen vill jag säga att vår skattepolitik är
            ett uttryck för att det ska löna sig att arbeta.
          </note>
          <note>
            Det ska löna sig att utbilda sig. Man ska kunna spara, och det
            ska vara möjligt att ta risker i egna och andras idéer. Då tycker
            jag att det är en rimlig målsättning att man ska kunna spara till
            ett kapital som motsvarar den egna årslönen. Det gäller naturligtvis
            alla. Ju bättre skattemässiga villkor vi får för privat sparande
            i Sverige, desto större är naturligtvis möjligheterna att det
            här kan förverkligas.
          </note>
          <note type="speaker">
            Anf. 104 MARIE ENGSTRÖM (v):
          </note>
          <note>
            Fru talman! Svartarbete är naturligtvis inte bra,
          </note>
          <note>
            Carl Fredrik Graf. Men vi vet ju också att vi internationellt
            sett inte har större svart marknad än något annat land som enligt
            Carl Fredrik Graf har mycket lägre skattetryck. Jag köper inte
            så lätt den förklaring som Carl Fredrik Graf ger, att det är skattetrycket
            det beror på. Det kanske finns många andra orsaker, t.ex.
          </note>
          <note>
            att vissa partier alltid upprepar att skatter är av ondo.
          </note>
          <note>
            Det kan också vara av betydelse, t.ex. för den uppväxande generationen.
          </note>
          <note>
            Sedan säger Carl Fredrik Graf att det kan vara en målsättning
            att man ska kunna ha en årslön på banken och att det borde gälla
            alla. Javisst, men hur, Carl
          </note>
          <note>
            Fredrik Graf? Det är det jag frågar. Om ni vill sänka statsskatten
            innebär det en skattesänkning med 200 kr för en vanlig inkomsttagare
            som inte betalar statsskatt. Det innebär en skattesänkning på
            ca 50 000 kr per år för den som har en halv miljon i årslön. Det
            är det som är kärnan. Det var därför jag ställde frågan.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 16 §.)
          </note>
          <note>
            15 § Allmänna motioner om mervärdesskatt
          </note>
          <note>
            Föredrogs skatteutskottets betänkande 2000/01:SkU15
          </note>
          <note>
            Allmänna motioner om mervärdesskatt.
          </note>
          <note type="speaker">
            Anf. 105 CATHARINA HAGEN (m):
          </note>
          <note>
            Fru talman! Föreliggande betänkande handlar om en av våra största
            skattekällor, nämligen mervärdesskatten. Totalt står momsen för
            omkring 200 miljarder kronor av de drygt 1 100 miljarder som den
            offentliga sektorn drar in i skatter och avgifter.
          </note>
          <note>
            Sverige har tillsammans med Danmark Europas högsta moms, 25 %.
            I Tyskland och England är momsen 16 %, i Frankrike 20 % och i
            Luxemburg
          </note>
          <note>
            15 %.
          </note>
          <note>
            Momsen var tidigare en relativt säker skattekälla ur statens
            synvinkel. Den var relativt fredad från internationell konkurrens.
            Men i dag är verkligheten annorlunda.
          </note>
          <note>
            Vi kan som konsumenter undgå den höga svenska momsen genom att
            handla varor och tjänster över
          </note>
          <note>
            Internet. Vi kan privatimportera bilar, kylskåp och andra kapitalvaror.
            Ju mer vi reser, desto lättare blir det att handla där skatten
            är lägre.
          </note>
          <note>
            Riksskatteverket beräknar t.ex. att man för närvarande med säkerhet
            kan säga att vi förlorar minst en halv miljard kronor varje år
            bara på e-handeln.
          </note>
          <note>
            Även rent kriminella verksamheter som sysslar med momsbedrägerier
            i stor skala finner stora vinstmöjligheter hos oss på grund av
            att avvikelserna i momssatser är så stor mellan Sverige och många
            andra länder.
          </note>
          <note>
            Regeringens globaliseringsutredare Edin och Järliden uttryckte
            häromdagen sin oro också över konsumtionsskatterna. Ökad handel
            över gränserna och över Internet kan bli ett reellt hot mot skatteintäkterna,
            befarar de.
          </note>
          <note>
            Ändå är det inte ett eventuellt bortfall av skatteintäkter som
            utgör det främsta skälet till att lindra skattetrycket. I direktiven
            till nämnda utredning påpekas nämligen att ett högt skattetryck
            inte bara har fiskala risker. Det kan också vara ett hot mot själva
            tillväxtbetingelserna. Regeringen skriver alltså själv i direktiven
            att om högre utbildad arbetskraft i ökad utsträckning flyttar
            av skatteskäl kan det "vara ett förhållandevis större problem
            för de allmänna tillväxtbetingelserna än för de offentliga finanserna".
          </note>
          <note>
            Mot bakgrund av detta yrkar jag bifall till reservation 1.
          </note>
          <note>
            Jag vill också beröra ett annat område. Det gäller kultursektorn.
            Där råder för närvarande mycket olika momssatser. Det finns 6
            % moms, 12 % moms och
          </note>
          <note>
            25 % moms inom kultursektorn. Grundfrågan är om det är riktigt
            att staten ska styra medborgarnas kulturkonsumtion genom att det
            finns olika momssatser på olika typer av kultur.
          </note>
          <note>
            Det tycker inte Moderata samlingspartiet. Vi vill ge likartade
            konkurrensvillkor för olika kulturverksamheter. Därför föreslår
            vi en utredning som tillsätts i syfte att införa en enhetlig och
            gemensam momssats inom hela kultursektorn.
          </note>
          <note>
            Jag ska här redogöra för några exempel som visar problemen inom
            denna sektor.
          </note>
          <note>
            Böcker t.ex. belastas med 25 % moms. Samtidigt konkurrerar böcker
            med dagstidningar, bio och andra nöjesyttringar som har lägre
            moms. Bokutgivare utsätts också för internationell konkurrens
            via handel på Internet och digitala leveranser.
          </note>
          <note>
            Norge, England och Irland har noll procents moms på böcker. Italien,
            Spanien, Frankrike, Belgien och Holland har alla mellan 4 och
            6 % moms på böcker. Vi har 25 % moms.
          </note>
          <note>
            Förhållandena är ungefär likartade beträffande tidskrifter.
          </note>
          <note>
            Förståelsen för det skrivna ordet måste uppmuntras mer. Det är
            av stor betydelse för studier, social integration och för möjligheten
            att utvecklas såväl professionellt som kulturellt.
          </note>
          <note>
            I andra länder har man insett detta. Därför har man lägre moms
            på böcker och tidskrifter. Det ger då större utrymme för att hålla
            lägre priser.
          </note>
          <note>
            Böcker är en del av kultursektorn. En annan del är dansbandens
            situation. De beskattas med 25 % moms.
          </note>
          <note>
            Dansbanden konkurrerar bl.a. med konserter, där 6 %
          </note>
          <note>
            moms tas ut. När ett rockband ger en konsert beskattas bandet
            med 6 %, men om man dansar till rockbandet ska bandet beskattas
            med 25 %. Det blir en ganska dyr dansbiljett. Frågan är om det
            är rimligt.
          </note>
          <note>
            En annan svårighet som de privata dansbanden utsätts för är konkurrens
            från kommunala arrangörer, som ofta har en särskilt gynnsam skattesituation
            bl.a.
          </note>
          <note>
            på grund av kommunkontosystemet. Det finns många andra områden
            där konkurrensen snedvrids på grund av olika momsregler. Museer
            beskattas med 6 %
          </note>
          <note>
            moms. Men de utvecklas numera ofta till att bli mer av upplevelseattraktioner,
            och på så sätt liknar de mer nöjesparker. Nöjesparker har i dag
            25 % moms. Konserter, shower och teater beskattas olika beroende
            på om de uppförs utanför eller innanför en nöjesparks grindar.
          </note>
          <note>
            Dessa exempel visar att gränsdragningsproblemen är många, och
            det blir alltmer absurt att ha olika momssatser på olika sorters
            kultur. Vi får ofta höra att lägre moms på fler områden skulle
            innebära nya gränsdragningsproblem. Det är inte sant. Tvärtom
            minskar gränsdragningsproblemen om kulturmomsen blir lika över
            hela området.
          </note>
          <note>
            Jag yrkar bifall till reservation 3.
          </note>
          <note>
            Sedan vill jag snabbt beröra den skattefria verksamheten som
            bedrivs inom kommunerna och landstingen. Nuvarande regler blir
            alltmer stötande vad avser den bristande konkurrensneutraliteten
            inom områdena vård, omsorg och utbildning. Detta är växande marknader
            som det finns ett starkt efterfrågebehov hos och som lämpar sig
            utmärkt för egenföretagande. Småföretagare måste få en bättre
            konkurrenssituation i förhållande till kommunal- och landstingsdrivna
            verksamheter. Det måste bli lättare att erbjuda alternativ och
            konkurrera inom de områden som i dag totalt domineras av kommuner
            och landsting. Kommunkontosystemet - som ofta åberopas - är inte
            konkurrensneutralt, eftersom en stor del av skulden efterskänktes
            till kommunerna i förra budgeten.
          </note>
          <note>
            Kommunerna betalar mindre till kommunkontosystemet än vad de
            får tillbaka.
          </note>
          <note>
            Fru talman! Avslutningsvis kan jag konstatera att momsen hade
            varit ett mindre bekymmer om den generellt legat på en avsevärt
            lägre nivå. Då hade inte eventuella skillnader mellan olika nivåer
            haft så stor betydelse. Därför är min slutsats att det måste vara
            ett övergripande mål att arbeta för att sänka den allmänna momssatsen
            från 25 % till en nivå som är konkurrenskraftig med åtminstone
            de flesta av Europas andra länder.
          </note>
          <note type="speaker">
            Anf. 106 PER ROSENGREN (v):
          </note>
          <note>
            Fru talman! Som tidigare har sagts behandlas här ett antal motioner
            inom mervärdesskatteområdet som väcktes under den allmänna motionstiden.
            Mervärdesskatten är en utpräglad konsumtionsskatt. Därför blir
            jag lite förvånad när jag hör Catharina Hagen säga att den ekonomiska
            brottsligheten gynnas på grund av de olika momssatserna i de olika
            länderna.
          </note>
          <note>
            Det stämmer inte alls.
          </note>
          <note>
            De som oärligt tjänar pengar på systemet är sådana som sysslar
            med karusellhandel och liknande saker. Karusellhandeln har ingenting
            med de olika momssatserna i de olika länderna att göra. Det handlar
            bara om att inte betala moms i Sverige när de säljer och sedan
            ha avdragsrätt för den ingående momsen. Där råder en missuppfattning
            från Catharina
          </note>
          <note>
            Hagens och moderaternas sida.
          </note>
          <note>
            Vi står till stora delar bakom betänkandet. Vi har en reservation.
            Det är en inriktningsreservation vad gäller bokmomsen. Peter Pedersen
            kommer senare att ytterligare redogöra för att det behöver utredas
            vad som ligger till grund för ett ökat läsande. Där är momssatsen
            kanske en del. Det bör utredas. Då bör också utredas vilka effekter
            en momssänkning skulle få. Skulle det påverka priset och därmed
            läsandet?
          </note>
          <note>
            Eller skulle pengarna hamna någon annanstans? Man måste kanske
            diskutera t.ex. ett bokprisindex, för att se att det verkligen
            innebär sänkta priser i slutledet.
          </note>
          <note>
            Det bör utredas.
          </note>
          <note>
            I en reservation föreslås en utredning. Den berör bara kulturmomsen.
            Det är lite märkligt. Det finns gränsdragningsproblem som är väl
            så svåra när det gäller andra delar i momssystemet. Titta t.ex.
            på byggmomsen. Vi är inte beredda att just nu starta en sådan
            utredning, men jag tror att det kanske längre fram kommer att
            bli läge för en utredning att se över alla nedsättningsreglerna
            och stämma av undantagen enligt sjätte mervärdesskattedirektivet.
            Där får det finnas två lägre momssatser.
          </note>
          <note>
            Jag kan upplysa Catharina Hagen - och det borde
          </note>
          <note>
            Catharina Hagen vara medveten om - att dans finns inte uppräknat
            i artikel H i sjätte mervärdesskattedirektivet.
          </note>
          <note>
            Den debatt som har förts om dansband och dansbandsmusik är intressant.
            Här finns naturligtvis ett konkurrensproblem. Det största konkurrensproblemet
            är kanske de kommersiella anordnarna jämfört med de ideella föreningarna,
            som använder detta som en hävdvunnen finansieringskälla. Därmed
            är de skatteoch momsbefriade. Där finns det anledning att se över
            frågan.
          </note>
          <note>
            Men jag tycker att det är att gå långt att säga att allt nöje
            är kultur. Om det är det som moderaterna -
          </note>
          <note>
            och även Rolf Kenneryd - menar i sin reservation blir det lite
            tveksamt. Om allt nöje också plötsligt är kultur, t.ex. dans,
            då stämmer det inte med de regler vi har att rätta oss efter när
            det gäller EU.
          </note>
          <note>
            Det finns också en mängd andra sådana reservationer. Kristdemokraterna
            har reserverat sig till förmån för körkortsutbildningen, trots
            att de vet att det inte är möjligt med nuvarande EU-lagstiftning.
            Kristdemokraterna hänvisar till att Belgien har sänkt moms.
          </note>
          <note>
            Den frågan är utredd och klar, och regeringen har ingen anledning
            att utreda en gång till. Det är bara att ta del av den utredning
            som finns. Där framgår att de medlemsländer som 1991 hade nedsatt
            moms på körkortsutbildning får också i fortsättningen ha det.
          </note>
          <note>
            Sverige var, vad jag vet, inte medlem i EU 1991. Det blev vi
            senare. Då hade vi haft möjlighet att förhandla fram att vi också
            skulle omfattas. Men vad jag vet förhandlade inte den borgerliga
            regeringen om detta.
          </note>
          <note>
            Det vet naturligtvis Helena Höij. Kan Helena Höij förklara för
            församlingen varför inte ett sådant resultat förhandlades fram?
          </note>
          <note>
            Man skulle då kunna hävda att Sverige visserligen inte var medlem,
            men att Sverige nu är medlem. Problemet är att vi inte hade nedsatt
            moms på körkortsutbildning 1991, utan vi hade faktiskt momsbefrielse.
            Vi omfattas i det avseendet inte heller av de regler som vi skulle
            kunna använda oss av.
          </note>
          <note>
            Det är likadant när det gäller reservation 7 och serveringsmomsen.
            Det är helt uppenbart att moderaternas krav på sänkning av moms
            på serveringstjänster inte heller är förenligt med den EU-
          </note>
          <note>
            lagstiftning som finns. Det är återigen bara att beklaga att
            den diskussionen inte togs upp vid förhandlingarna.
          </note>
          <note>
            Sedan har det insmugit sig en intressant debatt.
          </note>
          <note>
            Den gäller persontransporter och skidliftar. Det finns en intressant
            reservation i betänkandet. Jag är väldigt tveksam om en sådan
            reservation över huvud taget ska få läggas fram i riksdagen.
          </note>
          <note>
            Reservationen går nämligen ut på att man har samma uppfattning
            som utskottets majoritet. Detta är ett mervärdesskattebetänkande,
            och man framför i reservationen att dieselskatten bör sänkas.
            Det är ett krav som inte kan ställas i denna typ av ärende. Det
            är ingen reservation i förhållande till det som utskottet föreslår.
            Vi kan ju fundera hur Moderaterna motiverar den reservationen.
            Det hänvisas till att det är en motivreservation, men jag menar
            att det inte ens är en skillnad i motiv i detta sammanhang.
          </note>
          <note>
            Fru talman! Jag yrkar bifall till reservation 5, och i övrigt
            står vi bakom betänkandet.
          </note>
          <note type="speaker">
            Anf. 107 CATHARINA HAGEN (m) replik:
          </note>
          <note>
            Fru talman! Först och främst är det så att karusellhandel naturligtvis
            lönar sig mer i ett land med hög moms än i ett land med låg moms.
            Det var vad jag syftade på.
          </note>
          <note>
            En annan sak som Per Rosengren berör är gränsdragningen, hur
            man ska dra gränsen mellan vad som är kultur och inte kultur.
            Ja, det är det som den utredning vi föreslår ska titta på. Vi
            vill alltså att utredningen ska försöka klargöra rimliga gränser
            för vad som är kultur och inte kultur.
          </note>
          <note>
            Per Rosengren tar också upp frågan om det över huvud taget skulle
            vara möjligt att få sänkt moms på dans enligt EU-direktivet. EU-direktivet
            förbjuder inte tydligt detta, men det är inte klart att man får
            sänka momsen. En utredning kan också utröna om detta är möjligt.
            Utskottet skriver ju självt i majoritetstexten att det är svårbedömt,
            men det är i alla fall inte helt omöjligt.
          </note>
          <note>
            En fjärde sak är att Per Rosengren drar upp konkurrensen mellan
            ideella föreningar och privata dansband. Jag vill hävda att konkurrensen
            är väl så tuff mellan de privata och de kommunala och landstingsdrivna
            verksamheterna på det här området.
          </note>
          <note>
            Till sist är det övergripande problemet ju att vi har för höga
            skatter i Sverige, och därför skriver vi i vår reservation att
            vi vill arbeta för en lägre momsnivå rent generellt. Då slipper
            man säkerligen många av de problem som finns i dag.
          </note>
          <note type="speaker">
            Anf. 108 PER ROSENGREN (v) replik:
          </note>
          <note>
            Fru talman! Catharina Hagen hävdade att det var skillnader i
            momssatserna mellan länderna som kunde generera mer ekonomisk
            brottslighet. Det är intressant att höra att Catharina Hagen tar
            tillbaka det. Det är klart att ju högre momsen är, desto mer tjänar
            man.
          </note>
          <note>
            Men det intressanta i sammanhanget är att man får tillbaka den
            ingående momsen, och sedan lägger man inte på någon utgående moms.
            Det är egentligen i det land där man köper som man tjänar. Sedan
            försvinner ju hela beskattningen av alla affärer. Det är det som
            är det intressanta.
          </note>
          <note>
            När det gäller avgränsningen mellan kultur och icke-kultur, varför
            ska man stanna bara vid kultursektorn? Det finns andra gränsdragningsproblem
            som är väl så intressanta. Ni har ju en annan reservation om serveringstjänster
            och mat, och det är också intressant att borra på djupet i den
            frågan och kanske ta upp en dialog med EU. Det hade varit väl
            så intressant, som den här lilla delen som handlar om kultur.
          </note>
          <note>
            Sedan säger Catharina Hagen att EU inte förbjuder momssänkningar.
            Nej, det är inte förbjudet i EU-
          </note>
          <note>
            direktivet. EU räknar upp de områden där man får sänka, och det
            gäller bara de som är uppräknade. Där finns inte dans med - det
            kan vi bara konstatera. Om man sedan möjligen skulle omformulera
            detta med dans och kalla det någonting annat är det en annan sak.
            De gränsdragningsproblem som nu finns får vi nog leva med.
          </note>
          <note>
            Sedan kommer Catharina Hagen in på dansbanden och kommunala och
            landstingsdrivna danstillställningar. Det handlar om ytterst få.
            Det som har framförts i debatten är att det är just när dansband
            spelar på dans som det skulle vara lägre moms, men de som går
            på diskotek ska fortfarande ha 25 %. Allting haltar ju. Nu finns
            det inte majoritet för detta, och det är nog inte många som på
            allvar för fram tanken på att det skulle vara en speciell dansbandsmoms.
          </note>
          <note type="speaker">
            Anf. 109 CATHARINA HAGEN (m) replik:
          </note>
          <note>
            Fru talman! Jag vill bara beröra området med momsen rent generellt.
            Om man arbetar för en lägre moms rent generellt försvinner ju
            många av de problem som både Per Rosengren och jag berör. Jag
            är fullt medveten om att det är problem att avgränsa olika verksamheter
            för att ha en lägre moms. Men i rådande läge, där majoriteten
            förordar ett så högt skattetryck, tycker vi att det kunde vara
            intressant för en utredning att titta på hur man ska avgränsa
            kulturutbudet och då ha en momssats som är lika över hela kultursektorn.
            Det är vad vi kan föreslå i dagens läge.
          </note>
          <note>
            Det viktigaste är naturligtvis att sänka momsen generellt. Det
            är också Edin och Järliden inne på i globaliseringsutredningen.
            De har uttalat sig och sagt att momsen är utsatt för internationell
            konkurrens på många plan och att den är en skattesats som troligtvis
            måste sänkas på sikt.
          </note>
          <note type="speaker">
            Anf. 110 PER ROSENGREN (v) replik:
          </note>
          <note>
            Fru talman! Momsen tillhör trots allt inte de skatter som det
            är absolut viktigast att sänka. Men för
          </note>
          <note>
            Moderaterna gäller det självfallet att sänka alla skatter i alla
            lägen - det vet vi. De är ensamma här i kammaren om att föra den
            politiken. Det finns ingen sans och måtta i alla de skatter som
            Moderaterna är beredda att sänka, och momsen är en del i det.
          </note>
          <note>
            I den globalisering som nu sker är inte momsen den skatt som
            man i första hand bör titta på, utan det är kanske andra saker
            som är väl så viktiga i det läget.
          </note>
          <note>
            Att tro att folk skulle släpa kylskåp m.m. över gränsen på grund
            av att momssatsen är 4-5 % lägre i ett annat land är lite naivt.
            Jag skulle vilja se resenärer i Helsingör frakta kylskåp på sina
            små vagnar. Jag tror inte att det är något större problem.
          </note>
          <note>
            Internethandeln kan vara ett problem, och man håller på att se
            över om det ska bli ett gemensamt regelsystem inom EU. Vi kan
            bara hoppas att det kommer, men jag kan hålla med om att det kommer
            att bli väldigt krångligt. Det gäller allt som laddas ned på en
            dator. Det blir svårt att göra någonting. Däremot när det gäller
            varuhandel osv. ser jag inte några större problem just vad gäller
            momsen. Det finns, som sagt var, andra saker som man eventuellt
            bör titta på när det gäller den globalisering som pågår.
          </note>
          <note type="speaker">
            Anf. 111 SVEN BRUS (kd):
          </note>
          <note>
            Fru talman! Frågorna om mervärdesskatt berör ett brett fält,
            och jag vill ta upp några delar av det, främst kulturmomsen.
          </note>
          <note>
            För den genomsnittlige kulturkonsumenten i vårt land måste både
            regler och skattenivåer på detta område framstå som fullständigt
            absurda. Om man handlar en Mankelldeckare i bokhandeln får man
            betala en högre moms än om man köper den i några delar, inbladad
            i Expressens söndagsbilaga. Att lyssna till dansbandet Vikingarna
            stillasittande betingar, som vi tidigare har talat om, ett lägre
            momspåslag än att röra sig till deras musik. Om man ska raljera
            kring detta förhållande, borde det ju vara ett folkhälsointresse
            att stimulera rörelse framför stillasittande.
          </note>
          <note>
            Just förhållandet mellan sällskapsdans och passivt musiklyssnande
            belyser det obegripliga och orättvisa i nuvarande skatteregler.
            Ska man lyssna till en konsert i nöjesparken får man kanske t.o.m.
            finna sig i att slussas in genom en särskild grind, för i huvudentrén
            gäller nämligen 25 % moms men för konserten bara
          </note>
          <note>
            6 %.
          </note>
          <note>
            Tilltron till system och skatteregler stärks knappast genom orimligheter
            och obegripligheter av det här slaget. Gränsdragningarna blir
            både godtyckliga och orättvisa och stundom lite löjeväckande,
            som vi har konstaterat här. Lite generellt verkar det som att
            den högtstående kulturen beskattas förmånligare än mera folkliga
            och underhållande yttringar. Det finns naturligtvis starka skäl
            att se över momsbeskattningen på hela kultursektorn. Vi inser
            att den översynen kräver både eftertanke och noggranna överväganden
            så att resultatet inte bara blir att vi flyttar gränsdragningsproblem
            och skapar nya orättvisor. Vi kristdemokrater har därmed inget
            att invända i sak mot den reservation där det i dag föreslås en
            utredning vars syfte ska vara att komma fram till en enhetlig
            momssats inom hela kulturområdet.
          </note>
          <note>
            Fru talman! Det finns ett specifikt område där vi kan gå från
            ord till handling redan i dag. Det gäller momsen på böcker. Här
            vill vi kristdemokrater redan nu sänka skatten från 25 % till
            6 %. I Europa är det
          </note>
          <note>
            Sverige, tillsammans med Danmark, som i dag har den högsta beskattningen
            av böcker. Det rimmar illa med de kulturpolitiska målsättningar
            som vi ofta uttrycker bl.a. i den här kammaren.
          </note>
          <note>
            Regeringen har i andra sammanhang uttalat ambitionen att uppmuntra
            sunda läsvanor och tillgången till kvalitetslitteratur. I den
            senaste regeringsförklaringen fanns bl.a. med utfästelser om att
            bibliotekens tillgänglighet ska öka och att barnens läslust ska
            stimuleras. Regeringen har också gjort en del för att just främja
            barns och ungdomars sunda läsvanor. Det gäller t.ex. särskilt
            stöd för läsframjande insatser för ett par år sedan. Men dessvärre
            stannar det vid deklarationer och lite halvhjärtade insatser.
            Det är bara beklagligt att skattepolitiken går stick i stäv med
            uttalade kulturpolitiska ambitioner.
          </note>
          <note>
            Fru talman! Det finns starka skäl att vara konsekvent på detta
            område, dvs. att låta lovvärda kultursatsningar stödjas av en
            medveten skattepolitik. Ett skäl är just barnfamiljernas situation.
            Mitt barnbarn
          </note>
          <note>
            Amanda älskar Pippi Långstrump. Det händer att morfar har en
            pippibok eller någon annan barnbok med sig efter ett besök i bokhandeln,
            kanske av andra skäl. Den sortens impulsköp, och för all del också
            medvetenhet om bokens betydelse för barn, är inget problem för
            morfar, som är högavlönad riksdagsman.
          </note>
          <note>
            Men hur är det för barnfamiljer överlag i dag?
          </note>
          <note>
            Vilket utrymme finns det i familjebudgeten för medveten satsning
            på kvalitetsböcker? En skillnad på två tre tior på en barnbok
            kan vara det som avgör i valet mellan en billig serietidning eller
            en bok av mer bestående värde. Erfarenheten bl.a. från Finland
            visar att en sänkning av momsen stimulerar bokköpandet.
          </note>
          <note>
            En sänkning i Finland år 1994 med tio procentenheter ledde till
            en lika stor försäljningsökning vid det tillfället.
          </note>
          <note>
            Studenternas inköp av kurslitteratur belastas också av dagens
            höga bokmoms. Kurslitteraturen är en tung post för studerande
            över 20 år oberoende av om de läser på universitetsnivå eller
            på komvux. Det är ytterligare ett starkt skäl att sänka bokmomsen.
          </note>
          <note>
            I det kristdemokratiska budgetalternativet hade vi räknat med
            och finansierat ett skattebortfall på 620
          </note>
          <note>
            miljoner från år 2002 om skattesatsen sänks på böcker från 25
            % till 6 %. Det bygger på en rimlig beräkning. Det finns anledning
            att tro på ett betydligt lägre nettobortfall. All erfarenhet talar
            för en ökad försäljning. Det finns anledning att utgå från att
            den nu nollbeskattade internetimporten av böcker också kommer
            att gå ned. Med en momssats på 6 % kommer Sverige i en rimlig
            paritet med nivån i Europa som varierar mellan 0 % och 14 %.
          </note>
          <note>
            Fru talman! Redan när utbildningsmomsen infördes var vi kristdemokrater
            skeptiska till att momsbelägga körkortsutbildningen hos privata
            bilskolor.
          </note>
          <note>
            Bakgrunden var bl.a. att den utbildningen var momsfri när den
            förekom i gymnasieskolan. Invändningen mot det synsättet har grundats
            på att ett generellt undantag från moms på körkortsutbildningar
            inte skulle vara möjligt enligt EG-rätten.
          </note>
          <note>
            Nu visar exempel från Belgien att det ändå kan finnas utrymme
            för en annan tolkning. Vi anser att regeringen bör undersöka möjligheten
            att sänka eller t.o.m. slopa momsen på körkortsutbildning. Verkligheten
            är den att utbildningen har blivit så dyr på senare år att många
            ungdomar måste avstå från körkort av ekonomiska skäl. Det är naturligtvis
            negativt och oroande ur många aspekter. Inte minst försvårar det
            för ungdomar att komma in på arbetsmarknaden om de inte har körkort.
          </note>
          <note>
            Nu har Per Rosengren tidigare försökt att reda ut begreppen på
            det här området. Han har visat en oerhörd tilltro till ett cementerat
            system inom EU. Vad vi menar här är att det ändå finns anledning
            för Sverige att hävda principen och ta upp diskussioner inom EU
          </note>
          <note>
            och se vad det finns för framkomliga vägar. Det är ett mycket
            rimligt krav som vi ställer.
          </note>
          <note>
            Fru talman! I ett särskilt yttrande har de fyra borgerliga partierna
            utvecklat sin gemensamma syn på momsen på hushållsnära tjänster.
            Det finns nu ett EU-
          </note>
          <note>
            direktiv som medger att medlemsländerna under tre år får ta ut
            lägre moms på det vi kallar hushållsnära tjänster. Nio länder
            har beslutat att genomföra ett sådant försök med syfte att öka
            sysselsättningen.
          </note>
          <note>
            Den svenska regeringen har tyvärr varit passiv på området. Vi
            förespråkar en politik som gör det lättare att klara vardagens
            många uppgifter, minskar svartjobben och som ökar jämställdheten
            och valfriheten för hushållen. Regeringen bör arbeta aktivt för
            att mervärdesskattesystemet revideras i den riktningen.
          </note>
          <note>
            Jag har i dag inget yrkande på den punkten, men vi fortsätter
            att bevaka frågan.
          </note>
          <note>
            Fru talman! Jag står naturligtvis bakom både de reservationer
            vi har gjort i skatteutskottet men yrkar här endast bifall till
            reservation 4.
          </note>
          <note type="speaker">
            Anf. 112 PER ROSENGREN (v) replik:
          </note>
          <note>
            Fru talman! Jag återkommer till frågan om körkorten. Det är utrett
            och klart. Regeringen har gjort det. Det är precis det ni skriver
            i reservationen att regeringen ska göra. Vi var inte medlemmar
            år 1991, och vi hade inte sänkt moms.
          </note>
          <note>
            Ni skriver dessutom att momsen ska slopas. Det är i direkt strid
            med EG-rätten. Det är fullkomligt klart.
          </note>
          <note>
            De länder som då hade det kan använda sig av en något sänkt moms.
            Men det går inte att gå så långt som att den ska slopas.
          </note>
          <note>
            Nu säger Sven Brus att Sverige ska arbeta inom
          </note>
          <note>
            EU för detta. Men det är inte vad er reservation går ut på. Här
            säger ni faktiskt att man ska undersöka möjligheten att sänka.
            Man har utrett de möjligheterna.
          </note>
          <note>
            Det gick inte att sänka. Det är fullkomligt klart vad som gäller.
          </note>
          <note>
            Av någon form av populism fortsätter ni att köra den linjen.
            Jag tycker inte att det är särskilt intellektuellt hederligt att
            föra politik på det sättet. Framför allt kan man diskutera det
            etiskt riktiga att göra på det sättet.
          </note>
          <note>
            Sven Brus tycker att det är obegripligt och orimligt med dansbanden.
            Man kan tycka att EG-rätten är orimlig och obegriplig. Men varför
            gjorde ni inte någonting åt det när ni satt och förhandlade så
            att det blev något undantag, eftersom det är så fruktansvärt orimligt
            och obegripligt?
          </note>
          <note>
            Varför tycker ni att ungdomar som går på diskotek ska ha 25 %
            i moms medan medelålders som går och dansar till dansband ska
            betala 6 %? Ert resonemang haltar i allra högsta grad.
          </note>
          <note type="speaker">
            Anf. 113 SVEN BRUS (kd) replik:
          </note>
          <note>
            Fru talman! Det vi säger i vår reservation om körkortsutbildningen
            är att vi anser att regeringen bör undersöka möjligheten att sänka
            eller t.o.m. slopa momsen på körkortsutbildning. Båda de möjligheterna
            finns, dvs. sänka eller t.o.m. slopa momsen på den.
          </note>
          <note>
            Skälen för det har jag redogjort för här. Momsen får olyckliga
            konsekvenser för ungdomars möjligheter att skaffa körkort. Det
            är ofta en väldigt viktig förutsättning för att t.ex. komma in
            på arbetsmarknaden.
          </note>
          <note>
            Vi tycker inte alls att det är någon okynnesreservation. Den
            tar upp ett oerhört väsentligt område för unga människor i dag.
            Vi ser en olycklig utveckling där många ungdomar inte har råd
            att skaffa sig körkort. Det är en elementär kunskap att ha med
            sig ut i livet.
          </note>
          <note>
            Nu kan man naturligtvis som Per Rosengren säga att det är utrett,
            och i och med det gäller det för evärderliga tider. Men vi har
            ändå en tilltro till att den svenska regeringen kan driva frågor
            inom EU och kan åstadkomma förändringar.
          </note>
          <note>
            Det här är inte någonting som måste gälla för 100
          </note>
          <note>
            år framåt. Om regeringen arbetar målmedvetet för detta får man
            se hur långt man kommer. Det är syftet med vår reservation.
          </note>
          <note>
            Jag har försökt att belysa orimligheterna på kulturmomssidan
            i övrigt. Det verkar som att vi är många som är överens om det.
            T.o.m. Per Rosengren har här uttryckt att det kanske finns saker
            som man bör ta tag i.
          </note>
          <note>
            Vi tycker att det finns anledning att göra utredningen. Vi har
            ingenting att invända mot det som moderater och centerpartister
            här har yrkat på. Men vi hävdar att när det gäller bokmomsen kan
            vi direkt gå från ord till handling.
          </note>
          <note type="speaker">
            Anf. 114 PER ROSENGREN (v) replik:
          </note>
          <note>
            Fru talman! Regeringen har utrett i botten vad som gäller i dag.
            I er reservation om körkorten står ingenting om att man ska gå
            till EU och kräva nya regler.
          </note>
          <note>
            Ni har hittills aldrig erkänt att EG-rätten lägger hinder i vägen
            för det ni föreslår. Ni säger att regeringen ska utreda det. Jag
            menar att det är ganska oärligt att fortsätta att föra en debatt
            mot bättre vetande.
          </note>
          <note>
            Ni säger att det är olyckligt att det är så dyrt med körkorten.
            Visst är det så. Det kan vi vara eniga om.
          </note>
          <note>
            Men vi är bundna av ett regelsystem i detta sammanhang. Då kan
            man säga: Vi accepterar inte det. Men ni accepterade det i samband
            med förhandlingarna, när ni faktiskt satt med i den regering som
            förhandlade.
          </note>
          <note>
            Återigen vill jag säga att vi tycker att det är obegripligt och
            orimligt med EU:s kulturlagstiftning, alltså momslagstiftningen
            på kulturområdet, där dansen inte är uppräknad som en sådan punkt
            där man kan sänka. Det går inte.
          </note>
          <note>
            Dessutom pläderar ni alltså för att de som går och dansar till
            ett dansband bara ska betala 6 % moms medan ungdomar som går på
            diskotek och andra tillställningar, exempelvis rejv, ska betala
            25 %.
          </note>
          <note>
            Tycker ni inte att det är lite haltande? Det är faktiskt det
            ni har sagt i olika sammanhang. Momsen på diskotek ska vi inte
            bry oss om. Det är tydligen inte kultur. Men att gå ut och dansa
            till dansbandsmusik är kultur.
          </note>
          <note>
            Jag hävdar att går man ut och dansar är det ett nöje oavsett
            om man går på diskotek eller dansband.
          </note>
          <note>
            Men ni kanske vill gynna den medelålders generationen ekonomiskt
            på bekostnad av ungdomarna. Det är en väldigt intressant signal.
          </note>
          <note type="speaker">
            Anf. 115 SVEN BRUS (kd) replik:
          </note>
          <note>
            Fru talman! Vi har nämnt Vikingarna. Det är möjligt att de kanske
            har en medelålders publik, men vi gör ingen skillnad på dans och
            dans. Min kunskap är inte av det slaget att jag kan ge något exempel
            på ett band som riktar sig mer till ungdomar. Men vårt resonemang
            om dansen är generellt oavsett vilka åldrar det handlar om.
          </note>
          <note>
            Sedan tycker inte Per Rosengren speciellt bra om
          </note>
          <note>
            EU, men han har tydligen en oerhörd tilltro till de regler och
            system som finns i EU. De kan omöjligen ruckas - vare sig nu eller
            någon gång i framtiden. De är för alltid gällande. Det vi säger
            i vår reservation är att Sverige ska verka för en lösning i den
            här riktningen och det står vi fast vid.
          </note>
          <note type="speaker">
            Anf. 116 ROLF KENNERYD (c):
          </note>
          <note>
            Fru talman! Mervärdesskatten beräknas tillföra den svenska statskassan
            närmare 200 miljarder kronor innevarande budgetår. Det är mer
            än en fjärdedel av statens totala skatteinkomster. Det är alltså
            en mycket betydande intäktskälla för att bestrida statens utgifter
            för olika nyttigheter. Att, som Catharina Hagen pläderar för,
            väsentligt sänka normalskattesatsen innebär därmed med automatik
            också ett väsentligt bortfall av intäkter. Det kan i det korta
            perspektivet, men det var ju inte i första hand det som Catharina
            Hagen pläderade för, knappast anses vara förenligt med den budgetbalans
            som är ett absolut måste inför framtiden.
          </note>
          <note>
            Att mervärdesskatten blir så stor beror ju delvis på att skattebasen
            är stor. Praktiskt taget allt som produceras i form av varor och
            tjänster är mervärdesskattepliktigt. Det beror också på att skattesatsen
            i Sverige är hög även om differentieringen, dvs. systemet med
            olika skattesatser för olika delskattebaser, sänker medelskattesatsen
            betydligt i förhållande till normalskattesatsen på 25 %.
          </note>
          <note>
            Den här differentieringen, de olika skattesatserna, skapar problem.
            Det gäller framför allt gränsdragningen mellan olika tjänster
            och varugrupper som omfattas av olika momssatser. Olika gränsdragningar
            skapar förhållanden som av många kan upplevas, och också upplevs,
            som ologiska och djupt orättvisa. Det är därför angeläget att
            de här gränsdragningarna ses över och åtgärdas.
          </note>
          <note>
            Behovet av en sådan översyn ter sig särskilt angeläget inom kultursektorn.
            Där leder olika momssatser till olika behandling - t.ex. mellan
            olika former av kultur, mellan olika grupper av kulturutövare
            och också mellan olika arrangörer och ansvariga för samma form
            av kulturutövning. Det här kan inte åtgärdas genom att lappa och
            laga i det nuvarande systemet. Det fordras en systematisk och
            genomgripande utredning och genomlysning av alla dessa gränsdragningar
            för att komma till rätta med problemet på ett bra och riktigt
            sätt.
          </note>
          <note>
            Vid utskottsbehandlingen av det här betänkandet visade det sig
            vara en samstämmig uppfattning i utskottet att det föreligger
            ett behov av en samlad översyn av allt det som jag nu har beskrivit.
            Det visade sig emellertid också att socialdemokraterna ännu inte
            är mogna för ett ställningstagande. Precis som Per Rosengren tidigare
            sade i sitt anförande tycker inte heller Vänsterpartiet att det
            just nu finns anledning till en sådan genomlysning.
          </note>
          <note>
            Dessutom visade det sig efter Birger Schlaugs synnerligen anmärkningsvärda
            beteende och hans arbetsmetoder såväl inom som utanför utskottet
            inte vara möjligt att uppnå majoritet i utskottet för en välbehövlig
            översyn. Jag beklagar att det inte gick att få majoritet just
            nu. Men jag tolkar ändå utskottsbehandlingen som ett steg i rätt
            riktning, dvs. framåt.
          </note>
          <note>
            Jag känner mig ganska övertygad om att den här utskottsbehandlingen
            har bidragit till att påskynda socialisternas mognadsprocess på
            detta område. Det gick inte att få majoritet den här gången. Jag
            bedömer dock att en erforderlig majoritet ligger inom tidsmässigt
            räckhåll.
          </note>
          <note>
            Avslutningsvis, fru talman, vill jag särskilt påpeka för Per
            Rosengren att jag inte har uppfattningen att nöje automatiskt
            är att beteckna som kultur och därmed skulle vara momsbefriat,
            eller lågmomsskattat. I
          </note>
          <note>
            så fall skulle ju den genomlysning som jag här pläderat för inte
            erfordras.
          </note>
          <note>
            Dessutom vill jag upprepa vad jag sade i ett av kammaren synnerligen
            uppskattat anförande tidigare under dagen, nämligen att Centerpartiets
            huvudinriktning är att rejält sänka inkomstskatten för låg- och
            normalinkomsttagare. Det möjliggör i sig att vi överlåter till
            individen att välja konsumtionsmönster.
          </note>
          <note>
            Jag yrkar bifall till reservation 3.
          </note>
          <note type="speaker">
            Anf. 117 PER ROSENGREN (v) replik:
          </note>
          <note>
            Fru talman! När det gäller utredning av gränsdragningsproblemen
            i fråga om mervärdesskatten tror jag att det finns en ganska stor
            samstämmighet om att det behöver göras generellt både vad gäller
            den tolvprocentiga och den sexprocentiga mervärdesskatten.
          </note>
          <note>
            Det handlar inte bara om kultursektorn. Ska man sätta sig ned
            och göra en utredning här tror jag att den ska omfatta hela momssystemet.
          </note>
          <note>
            Det handlar väldigt mycket om byggmomsen. Vi har t.ex. problem
            med att bedöma vad EG-rätten egentligen menar med sociala bostäder.
            Där kan man alltså ha en separat byggmoms. Är det allmännyttan
            eller går gränsen längre ut osv.? Här behöver vi kanske stämma
            av med unionen i ganska stor utsträckning. Vi såg inte någon möjlighet
            att göra detta just nu, men vi får väl diskutera längre fram i
            utskottet vilken utredning som behövs och hur mycket resurser
            som behövs för att genomföra den.
          </note>
          <note>
            När det sedan gäller att bedöma och göra åtskillnad mellan nöje
            och kultur behövs det knappast en utredning - i synnerhet som
            dansen inte finns uppräknad i EU:s H-artikel. Då är den automatiskt
            borta.
          </note>
          <note>
            Jag vet inte om Rolf Kenneryd och jag har samma uppfattning,
            att dans är nöje och inte kultur. Jag vet inte om Rolf Kenneryd
            anser att rejvdans och diskotek är kultur. Han kanske sätter en
            gräns som säger att när man dansar till dansband är det kultur.
            Då tror jag att man hamnar fel, och då om någon gång hamnar man
            i gränsdragningsproblem.
          </note>
          <note type="speaker">
            Anf. 118 ROLF KENNERYD (c) replik:
          </note>
          <note>
            Fru talman! Jag har ingenting emot en vidgad genomlysning och
            utredning på hela mervärdesskatteområdet. Det är möjligt att vi
            landar där när vi får majoritet för det.
          </note>
          <note>
            När det gäller den här inbjudan till dans vill jag säga att jag
            inte tänker delta i den. Det är ju detta som en sådan här genomlysning
            ska klargöra. Efter den tänker jag delta i den diskussionen.
          </note>
          <note type="speaker">
            Anf. 119 PER ROSENGREN (v) replik:
          </note>
          <note>
            Fru talman! Det finns en annan fråga som har lyfts fram här och
            som också påverkar detta. Rolf Kenneryd var inne på det lite grann.
            Olika arrangörer som anordnar samma arrangemang behandlas olika,
            men det har inte något med momsen som sådan att göra.
          </note>
          <note>
            Det har snarare att göra med att vissa ideella föreningar har
            det som hävdvunnen finansieringskälla och då inte bara är momsbefriade
            utan faktiskt också skattebefriade.
          </note>
          <note>
            Är Rolf Kenneryd beredd att gå in och göra förändringar här för
            att ta bort den konkurrenssnedvridning som finns? Kommersiella
            arrangörer får både betala skatt, om de nu går med vinst, och
            ta ut en moms på 25 % medan idrottsföreningar och andra ideella
            föreningar, som använder detta som hävdvunnen finansieringskälla
            när det gäller olika parker, varken betalar skatt eller behöver
            ta ut någon moms.
          </note>
          <note>
            Är Rolf Kenneryd beredd att se över det systemet också?
          </note>
          <note type="speaker">
            Anf. 120 ROLF KENNERYD (c) replik:
          </note>
          <note>
            Fru talman! Återigen säger jag att jag inte deltar i den här
            dansen med nuvarande ståndpunkt. Allt det som Per Rosengren har
            tagit upp i replikskiftena med mig nu och med Sven Brus tidigare
            är ju exempel på sådant som den här utredningen ska klarlägga.
            Därefter finns det anledning att diskutera det här i detalj.
          </note>
          <note>
            Men det finns ingen anledning att i dag ha mer eller mindre förutfattade
            meningar om det hypotetiska resultat som utredningen skulle kunna
            komma fram till.
          </note>
          <note type="speaker">
            Anf. 121 KARIN PILSÄTER (fp):
          </note>
          <note>
            Fru talman! Det här är en väldigt inspirerande debatt. Man brukar
            säga att allt som är kultur kanske inte är något nöje. Tydligen
            är det så att allt som är nöje inte heller är kultur. Själv är
            jag en sådan där enkel människa som föredrar nöjen.
          </note>
          <note>
            Man brukar också säga att det som skiljer människan från djuren
            är just kulturen, men en annan sak som skiljer människan från
            djuren är att människan kan le och betala skatt, dock ej samtidigt.
            Det är väl mycket det som just den här debatten visar på.
          </note>
          <note>
            För övrigt, fru talman, har jag förstått att alla uppfattar inte
            ens dansen som ett nöje, utan en del uppfattar den som något som
            man av artighet måste genomföra. Det var mycket diskussioner här
            om dansband och gränsdragningen mellan dans och att kanske röra
            sig lite i takt till musiken osv. Jag kan berätta att jag själv
            föredrar Arvingarna framför Vikingarna om
          </note>
          <note>
            Per Rosengren vill ha tips på något som även de som är lite yngre
            än oss brukar lyssna på och dansa till.
          </note>
          <note>
            När man ser melodifestivalen, där dansband står på scen och sjunger
            till färdiginspelad musik, förstår man ju att det helt klart är
            definitions- och gränsdragningsproblem.
          </note>
          <note>
            Det här beror i grunden på att Sverige har världens högsta skattetryck.
            Därmed har vi också världens högsta skatt på i stort sett allting,
            inklusive mervärdesskatten - tillsammans med Danmark toppar vi
            med 25 %. Det här gör i sin tur att var och en som håller på med
            någon verksamhet enkelt kan visa att skatten, jämfört med hur
            den är i andra länder och jämfört med vad som vore rimligt, är
            alldeles för hög.
          </note>
          <note>
            Det här kan då leda till att man i smala sektorer lyckas driva
            igenom någon typ av undantag från de här reglerna om de högre
            skatterna, med goda och slagkraftiga argument för varje frågeställning.
            Men det leder hela tiden till ytterligare nya gränsdragningsproblem.
            Allt som är i anknytning till varje vara eller tjänst som flyttas
            från den högre skattesatsen till den lägre vill naturligtvis också
            flytta in i den varma famnen av en lägre skattesats.
          </note>
          <note>
            Det är inte bara gränsdragningsproblem. Det här medför naturligtvis
            också olika typer av snedvridningar när det gäller konsumtion.
            Det medför att man försöker ägna sig åt olika sorters skattearbitrage,
            t.ex.
          </note>
          <note>
            att transportera hem produkter i samband med utlandsresor. Det
            blir kontrollproblem med Internethandeln osv. Jag behöver kanske
            inte förlänga diskussionen med att peka på de problem som det
            för med sig att ha världens högsta skattetryck, eftersom människor
            till skillnad från djuren kan le men inte samtidigt som de betalar
            skatt.
          </note>
          <note>
            Vi i Folkpartiet tycker i grunden att det är bättre att man har
            lägre och generella skattesatser, inklusive en lägre inkomstskatt,
            och att människor sedan kan bestämma själva vad de vill använda
            sina pengar till.
          </note>
          <note>
            De kanske över huvud taget inte vill välja mellan kultur och
            nöjen, utan de vill kanske använda pengarna till något helt annat.
          </note>
          <note>
            Av den anledningen, fru talman, vill jag yrka bifall till reservation
            nr 2. Vi från Folkpartiets sida anser att det är viktigt att regeringen
            utreder den långsiktiga inriktningen på och hanteringen av mervärdesskatten.
            Det ska ske i ett internationellt perspektiv och för att i möjligaste
            mån undvika alla de här typerna av absurda gränsdragningsdiskussioner.
          </note>
          <note>
            Jag blev mycket stärkt i den förra debatten när vår värderade
            ordförande sade att alla politiska debatter inte helt och hållet
            måste präglas av rationalitet. Likt
          </note>
          <note>
            Mark Spitz hade kvar sin mustasch har ju vi i Folkpartiet tagit
            ställning för att momsen på böcker ska sänkas. Men den frågan
            kommer min kollega Lennart
          </note>
          <note>
            Kollmats att utveckla lite mer i sitt anförande.
          </note>
          <note>
            Jag tänkte i stället gå in ytterligare på en annan frågeställning
            som egentligen inte riktigt i sak hör hemma i det här betänkandet
            men som ändå lite grann på marginalen har hamnat där. Den gäller
            konkurrensneutraliteten och kommunkontosystemet. Den har vi annars
            hanterat i finansutskottet, eftersom kommunkontokommunernas ekonomiska
            villkor hanteras av finansutskottet. Jag vill därför bara erinra
            kammaren om att vi i Folkpartiet i de sammanhangen driver just
            att vi måste se över det här kommunkontosystemet av den enkla
            anledningen att det inte blir konkurrensneutralitet mellan privata
            och offentliga arrangörer. Det handlar om dem som bedriver verksamhet
            med offentliga medel men i privat regi i förhållande till dem
            som driver verksamhet med offentliga medel i offentlig regi.
          </note>
          <note>
            Jag kan vara mycket konkret. En förskola som drivs av ett föräldrakooperativ
            och en förskola som drivs av kommunen får olika kostnadsnivåer.
            Föräldrakooperativet får betala 25 % högre pris för det som är
            mervärdesskattebelagt, t.ex. mat, material och olika saker som
            man behöver, eftersom man inte kan dra av momsen, vilket den kommunala
            verksamheten kan göra. Det betyder att om kommunen ska ge den
            privata och kommunala förskolan samma ekonomiska villkor måste
            kommunen ge mer pengar till den privata verksamheten. Det är naturligtvis
            ingen som tycker att det är bra att man ger mer pengar till den
            privata verksamheten än till den kommunala. Därför blir det tvärtom
            så att de som driver verksamheten i privat regi får en hårdare
            kostnadspress än vad de offentligt drivna verksamheterna får,
            och det här snedvrider konkurrensen mellan privata och offentliga
            arrangörer.
          </note>
          <note>
            Det finns ett konkret exempel som brukar nämnas när det gäller
            tandvården. Man säger då att detta ska lösas på frivillig väg,
            men jag tycker att det är ett betydligt större problem att man
            inom så stora sektorer som utbildnings-, omsorgs- och sjukvårdssektorn
            har de här skilda villkoren. Att man ska förändra det här är någonting
            som vi i Folkpartiet står bakom, även om det inte framgår helt
            glasklart av det här betänkandet, där det av någon anledning också
            finns med några sådana frågor.
          </note>
          <note>
            Fru talman! Jag står givetvis bakom allt vad Johan
          </note>
          <note>
            Pehrson har sagt i detta betänkande men nöjer mig som sagt var
            med att yrka bifall till reservation 2 om inriktningen på mervärdesskatten.
          </note>
          <note type="speaker">
            Anf. 122 PER ROSENGREN (v) replik:
          </note>
          <note>
            Fru talman! Jag hade inte tänkt begära replik, men
          </note>
          <note>
            Karin Pilsäter avslutade med att säga att hon står bakom allt
            som Johan Pehrson har sagt i sina reservationer.
          </note>
          <note>
            Det finns en mening som jag tog upp förut. Det står så här: "Den
            höga svenska nivån på mervärdesskatten gör Sverige extra känsligt
            för brotten på momsområdet."
          </note>
          <note>
            Finns det egentligen något belägg för att säga så?
          </note>
          <note>
            Karusellhandel och allt annat har ju inte med den svenska momssatsen
            att göra. Det är ungefär samma sak som att säga att cigarettsmugglingen
            skulle vara störst i Sverige bara för att vi har väldigt hög skatt.
            Så är det ju inte. Cigarettsmugglingen är ju mer frekvent i t.ex.
            Spanien och Portugal där man har lägre skatt.
          </note>
          <note>
            Menar Folkpartiet verkligen det som står här om att den svenska
            nivån på mervärdesskatten gör Sverige extra känsligt för brott?
            Jag skulle bara vilja höra en utveckling av det resonemanget.
          </note>
          <note type="speaker">
            Anf. 123 KARIN PILSÄTER (fp) replik:
          </note>
          <note>
            Fru talman! När jag säger att jag står bakom det som Johan Pehrson
            säger kan jag naturligtvis inte väga hans ord på guldvåg och veta
            exakt vad han har menat när han har valt vissa formuleringar.
            Extra känsligt betyder ju inte, som Per Rosengren vill låta påskina
            här, att det är mer omfattande. Vad Per Rosengren säger är ju
            att vi påstår att det är mer omfattande. Och så står det inte.
            Däremot är det så att om skatten är extra hög så blir det naturligtvis
            ett extra stort skattebortfall för en sådan transaktion. Och det
            skulle möjligtvis kunna vara en förklaring till att man väljer
            just ordet känslig, dvs. att om man fuskar med momsen i Sverige
            så blir det ett större bortfall än om man fuskar på samma sätt
            i ett land där det blir lägre skatt.
          </note>
          <note>
            Jag vet inte om Per Rosengren nöjer sig med den förklaringen
            till att Johan Pehrson har använt just ordet extra känslig. Om
            Per Rosengren inte nöjer sig med det så ska jag se om jag kan
            fundera ut några andra förklaringar till vad man skulle kunna
            lägga för valör i ordet känslig.
          </note>
          <note type="speaker">
            Anf. 124 PER ROSENGREN (v) replik:
          </note>
          <note>
            Fru talman! Då ska jag läsa meningen före. Där står det: "Den
            ökade rörligheten, inte minst inom EU, innebär också att den mervärdesskatteanknutna
            brottsligheten över gränserna ökar."
          </note>
          <note>
            Det står också: "Den höga svenska nivån på mervärdesskatten gör
            Sverige extra känsligt - - -." Jag har faktiskt läst detta som
            att det är en fortsättning på den mening som slutar med ordet
            ökar.
          </note>
          <note>
            Jag tror att det är väldigt olyckligt om man generellt sett kastar
            ur sig sådana saker i en reservation.
          </note>
          <note>
            Det kan ju till slut bli någon form av sanning. Jag tror att
            man ska vara lite mer försiktig när man värderar olika skattesystems
            påverkan på ekonomisk brottslighet osv. Jag tror att man får vara
            lite mer analytisk.
          </note>
          <note>
            Av Karin Pilsäters första replik förstår jag också att detta
            kanske var lite förhastat.
          </note>
          <note type="speaker">
            Anf. 125 KARIN PILSÄTER (fp) replik:
          </note>
          <note>
            Fru talman! Nej, det var inte förhastat. Men när man inte själv
            har hållit i pennan kan det vara väldigt svårt att så här offentligt
            kunna redogöra exakt för de innersta tankarna hos den person som
            har hållit i pennan i just det ögonblicket. Det är därför som
            jag inte exakt kan gå i god för precis det som Johan
          </note>
          <note>
            Pehrson menade när han använde ordet känsligt.
          </note>
          <note>
            Beträffande meningen före som Per Rosengren citerade så är det
            väl ganska uppenbart att om rörligheten ökar så ökar det också
            både möjligheten och genomförbarheten i denna typ av fusk jämfört
            med en situation där rörligheten är mindre. Ingenstans står det
            att fusket skulle vara större i vårt land än i ett annat land
            med lägre momssats. Men det är klart att när rörligheten ökar,
            så ökar möjligheterna. Antalet ölkärror som drogs även innan det
            var fullt tillåtet att göra det var naturligtvis större på de
            ställen där det gick båtar än på de ställen där det inte gick
            båtar, osv.
          </note>
          <note>
            Men jag tycker ändå att huvudargumentet för att se över hela
            mervärdesskatteproblematiken naturligtvis inte bara är den här,
            som vi kallar den, karusellhandeln. Vi kan kalla det för det fenomen
            att det är lätt att beställa saker på Internet och att det är
            svårt att kontrollera att momsen verkligen betalas. Det har givetvis
            alltid varit möjligt att handla på postorder.
          </note>
          <note>
            Men med Internet som teknik så är det mycket lättare att göra
            det för var och en. Det har alltid gått att smuggla ut pengar
            och sätta in dem på konton i
          </note>
          <note>
            Schweiz. Men det var väldigt mycket svårare när vi hade en valutareglering,
            och det är väldigt mycket lättare nu när man bara kan gå ned till
            bankkontoret runt hörnan och själv genomföra en utlandsplacering.
          </note>
          <note type="speaker">
            Anf. 126 MATZ HAMMARSTRÖM (mp):
          </note>
          <note>
            Fru talman! Det måste löna sig att göra rätt. Grön skatteväxling,
            dvs. höjda skatter på energi, koldioxidutsläpp och annan negativ
            miljöpåverkan och sänkt skatt på arbete är en metod att göra det
            som är ekologiskt hållbart billigare och det som är ekologiskt
            ohållbart dyrare. En annan metod är att miljörelatera mervärdesskatten.
            Vi anser att en utredning bör tillsättas med syfte att lägga fram
            förslag till sänkt moms på miljömärkta produkter och på Kravodlade
            livsmedel. Därmed yrkar jag bifall till reservation 8.
          </note>
          <note>
            Vi vill alltså komplettera den gröna skatteväxlingen med en miljörelaterad
            skatt i slutförbrukarledet genom en miljörelatering av momsen.
            Detta är någonting som också har föreslagits rätt så nyligen av
          </note>
          <note>
            Konsumentverket. En miljörelaterad moms måste självfallet bygga
            på klara regelverk om vad som ska betraktas som miljöbra konsumtion.
            System finns i dag - Bra miljöval, Krav, etc. De och liknande
            kriterier skulle kunna införlivas i lag eller förordning och skapa
            grunden för en miljörelaterad moms. Och vi vill alltså att den
            här frågan utreds snabbt med målet att en miljörelaterad moms
            ska kunna införas senast den 1 januari 2002.
          </note>
          <note>
            Sänkt bokmoms har från början varit en viktig fråga för Miljöpartiet.
            Danmark och Sverige är de enda länderna i världen som har 25 %
            bokmoms. I
          </note>
          <note>
            övriga EU-länder är bokmomsen 0-8 %. I Norge har man ingen moms
            alls på böcker. Förutom att den höga bokmomsen leder till onödigt
            höga litteraturkostnader för studenter och med all säkerhet hindrar
            ett ökat bokläsande vill vi också påminna om att den höga bokmomsen
            leder till konkurrensproblem, eftersom man i dag kan beställa
            böcker genom Internet utan någon moms alls. Vi tror att det är
            viktigt att ge stöd till bokhandeln. Men ett ännu bättre sätt
            att stimulera bokhandeln är att sänka bokmomsen. Billigare böcker
            ger rimligen ökad omsättning, något som inte minst gynnar de små
            boklådorna som i dag får det allt svårare att gå runt.
          </note>
          <note>
            Ewa Larsson kommer senare i ett anförande att säga mer om sänkt
            bokmoms. Men jag vill yrka bifall till reservation 4 som också
            innebär ett bifall till vår motion Kr701 yrkande 18, där vi yrkar
            att riksdagen tillkännager för regeringen som sin mening att dagens
            bokmoms inte är konkurrensneutral och att en sänkning bör övervägas.
          </note>
          <note>
            Jag vill också yrka bifall till reservation 10 om alternativa
            sjukdomsbehandlingar. Av principiella skäl och för att tillgodose
            människors berättigade krav på valfrihet när det gäller sjukvård
            bör alternativmedicin och alternativ sjukvård jämställas med skolmedicin
            och traditionell sjukvård i momshänseende. Regeringen har hittills
            avstått från att lägga fram något förslag om lättnader i beskattningen
            av alternativmedicinska tjänster och preparat trots riksdagens
            tidigare uttalade önskemål och förslag i en utredning. Miljöpartiet
            anser att regeringen bör ta upp frågan igen och göra en ny översyn
            i syfte att ta fram ett förslag som tillgodoser kravet på jämlika
            behandlingsvillkor och valfrihet på detta område.
          </note>
          <note type="speaker">
            Anf. 127 LENNART AXELSSON (s):
          </note>
          <note>
            Fru talman! I dag den 21 mars är FN:s internationella dag mot
            rasism och etnisk diskriminering till minne av Sharpevillemassakern
            i Sydafrika 1960. Det är viktigt att vi uppmärksammar dessa frågor
            även i sådana här sammanhang. Och jag tycker inte att det är fel
            att ta upp en fråga som är så vital för demokratin även i en skattedebatt.
          </note>
          <note>
            Fru talman! Det finns inget minne som är så kort som det politiska
            minnet, sade skatteutskottets ordförande Arne Kjörnsberg tidigare
            här i dag. Detta bekräftas när man läser dagens betänkande om
            allmänna motioner om mervärdesskatt. Nu finns det tydligen hur
            mycket pengar som helst. När man läser motioner och reservationer
            i det betänkande som vi nu behandlar finns det, speciellt hos
            moderaterna, i det närmaste ingen gräns för uppfinningsrikedomen
            när det gäller att rycka undan inkomster från staten genom sänkt
            eller slopad mervärdesskatt, eller moms som man vanligen säger.
            När man dessutom lägger till de övriga borgerliga partiernas motioner
            och reservationer är det en omfångsrik bukett av budgetförsvagningar
            som kan beskådas.
          </note>
          <note>
            De borgerliga partierna går från de stora dragen där det krävs
            att momsen på hushållsnära tjänster och digitala tjänster ska
            sänkas och att konkurrensläget för privat sjukvård ska förbättras
            genom kompensation för ingående moms över till krav på en sänkning
            av momssatsen på böcker från 25 till 6 % till en kostnad av 700
            miljoner kronor, sänkt moms på hyrbilar, slopad moms på körkortsutbildning
            och sänkt moms på konst.
          </note>
          <note>
            Fru talman! Vi får inte heller glömma de borgerligas krav på
            slopad moms på radiotrafiken till och från
          </note>
          <note>
            Gotland, sänkt moms på skidliftar och, inte minst, kravet på
            sänkt mervärdesskatt på prydnadsväxter.
          </note>
          <note>
            Hur allt detta sammantaget ska betalas ges det inga besked om,
            eller väldigt få. Lägre a-kassa, sämre sjukförsäkring med fler
            karensdagar, nej till maxtaxa i barnomsorgen, nej till socialdemokraternas
            storsatsning på fler vuxna i skolan, en sämre föräldraförsäkring,
            mindre resurser till vårt internationella solidaritetsarbete och
            mindre statsbidrag till vården, skolan och omsorgen är några av
            moderaternas tidigare förslag till försämringar för att betala
            skattesänkningar.
          </note>
          <note>
            Jag förmodar att denna finansiering även gäller den sänkta momsen
            på prydnadsväxter, hushållsnära tjänster och mycket annat. Skulle
            jag ha fel hoppas jag att det rättas till i replikrundan. Frågan
            är bara om dessa försämringar räcker till när man summerar ihop
            alla andra skattesänkningar som moderaterna vill göra. På tio
            års sikt vill de främsta företrädarna för den svenska högern rycka
            undan var tredje krona från vår gemensamt finansierade sektor.
          </note>
          <note>
            Fru talman! Det är i detta perspektiv vi socialdemokrater vill
            se momsfrågorna - som en del av den totala skattepolitiken och
            därmed också som en del av synen på välfärden och dess finansiering.
            Vi socialdemokrater är fast beslutna att inte åter försätta oss
            i den situation där Sverige befann sig 1994, när den borgerliga
            regeringen tvingades låna 40 öre på varje krona som betalades
            ut. Vi vill ha ett Sverige där inkomster och utgifter går ihop
            och där inkomsterna räcker till för att finansiera våra gemensamma
            åtaganden.
          </note>
          <note>
            Mervärdesskatten utgör ca 16 % av statens totala skatteinkomster.
            Det motsvarar ungefär 190 miljarder kronor innevarande år. Catharina
            Hagen nämnde 200
          </note>
          <note>
            miljarder, men någonstans där ligger det. Med andra ord är inkomsterna
            från momsen oerhört viktiga för att betala verksamheten i vår
            gemensamma sektor.
          </note>
          <note>
            Den tillväxt i ekonomin som vi nu ser, och som är resultatet
            av en framgångsrik ekonomisk politik med låga räntor, låg inflation
            och en ökande sysselsättning, beräknas enligt regeringens prognos
            från i höstas öka statens inkomster från mervärdesskatten med
          </note>
          <note>
            48 miljarder kronor mellan åren 1998 och 2003.
          </note>
          <note>
            Fru talman! Det finns dock anledning att höja ett varningens
            finger. Utvecklingen av inkomsterna från mervärdesskatten är starkt
            beroende av hushållens konsumtionsutgifter. Nästan 65 % av mervärdesskatten
            består av hushållens konsumtion.
          </note>
          <note>
            I ett läge där konjunkturen viker och hushållen konsumerar mindre
            minskar intäkterna från mervärdesbeskattningen. Det finns därför
            all anledning att iaktta försiktighet med att ställa ut löften
            om kraftigt sänkta momssatser på allting, och lite till, som vissa
            ägnar sig åt i den här kammaren.
          </note>
          <note>
            Fru talman! Det är också viktigt att ha klart för sig att fördelningen
            av konsumtionen på olika varugrupper har betydelse för hur stora
            intäkterna från mervärdesbeskattningen blir. Konsumtionen av dagligvaror,
            som mervärdesbeskattas med 12 %, är relativt konstant genom konjunktursvängningarna
            medan efterfrågan på bilar och s.k. sällanköpsvaror, som mervärdesbeskattas
            med 25 %, varierar med konjunkturen. Intäkterna från mervärdesbeskattningen
            varierar därför kraftigare med förändringar i konjunkturen än
            vad de underliggande konsumtionsutgifterna gör. Även detta, fru
            talman, bör vi har i beaktande när vi nu debatterar mervärdesbeskattningen
            och dess nivåer.
          </note>
          <note>
            Fru talman! Vi socialdemokrater är redo att förändra och förbättra
            mervärdesbeskattningen. För oss som vill ha en rättvis fördelning
            och en god välfärd för alla medborgare - inte bara för några -
            är det viktigt att se till att vi har en finansiering som håller
            i en allt mer internationaliserad ekonomi. Det är också viktigt
            att vi försöker komma till rätta med de gränsdragningsproblem
            mellan olika verksamheter och varor som det innebär att ha en
            differentierad skatteskala på mervärdesskattens område. Förhoppningsvis
            kommer den utredare, som regeringen sommaren
          </note>
          <note>
            2000 gav i uppdrag att belysa en del av de här frågorna, i mars
            nästa år kunna presentera en del alternativ till hur mervärdesbeskattningen
            i framtiden ska kunna utformas så att den klarar att möta kraven
            i och med de nya förutsättningarna.
          </note>
          <note>
            Det är klart uttalat i direktiven för utredningen att förslagen
            från utredarna ska möjliggöra att vi även i framtiden ska kunna
            ha höga ambitioner på välfärdens område.
          </note>
          <note>
            Fru talman! Det är här som den stora politiska skiljelinjen går
            och förmodligen också kommer att gå
          </note>
          <note>
            - hur stort uttaget av pengar till den gemensamma sektors ska
            vara. I dag gäller det mervärdesbeskattningen, i morgon en annan
            skatt, alla med främsta syfte att betala vår gemensamma välfärd
            och trygghet.
          </note>
          <note>
            Fru talman! Vi socialdemokrater känner ett ansvar för landet.
            Vi känner ett helhetsansvar - och vi vill ta det ansvaret. Vi
            vill ta det genom att se till att vi finansierar våra gemensamma
            åtaganden med egna pengar - inte med lånade. Med egna pengar,
            till en viktig del finansierad med intäkter från mervärdesskatten,
            vill vi prioritera när det gäller att:
          </note>
          <note>
            ? anställa fler vuxna i skolan.
          </note>
          <note>
            ? satsa mer resurser på sjukvården och tandvården.
          </note>
          <note>
            ? utbilda fler poliser.
          </note>
          <note>
            ? införa maxtaxa i både barnomsorgen och äldreomsorgen.
          </note>
          <note>
            ? förbättra a-kassan och arbetsskadeförsäkringen och föräldraförsäkringen.
          </note>
          <note>
            ? höja studiebidragen.
          </note>
          <note>
            ? betala av på statsskulden.
          </note>
          <note>
            ? bekämpa klassklyftorna genom ökad rättvisa och trygghet.
          </note>
          <note>
            ? sänka skatten främst inriktat på låg- och medelinkomsttagare
            genom en fortsatt kompensation för egenavgifterna.
          </note>
          <note>
            Fru talman! Med det anförda yrkar jag bifall till förslaget i
            betänkandet i sin helhet och avslag på samtliga reservationer.
          </note>
          <note>
            Tack för ordet!
          </note>
          <note type="speaker">
            Anf. 128 CATHARINA HAGEN (m) replik:
          </note>
          <note>
            Fru talman! Först och främst vill jag kommentera
          </note>
          <note>
            Lennart Axelssons synpunkter på alla de motioner som lagts i
            det här betänkandet. Jag svarar för moderaternas ståndpunkter.
            Jag kan inte belastas med alla de motioner som lagts av andra
            partier och enskilda motioner som vi inte stöder i våra reservationer.
            De vi reserverar oss till förmån för är till fullo finansierade,
          </note>
          <note>
            Lennart Axelsson. Det är det ena.
          </note>
          <note>
            Det andra är att socialdemokraterna alltid talar om att höga
            ambitioner i välfärdspolitiken förutsätter ett högt skattetryck.
            Hur kan det komma sig, Lennart
          </note>
          <note>
            Axelsson, att många andra länder har mycket högre välfärd men
            samtidigt ett lägre skattetryck? Hur är det möjligt i så fall?
          </note>
          <note type="speaker">
            Anf. 129 LENNART AXELSSON (s) replik:
          </note>
          <note>
            Fru talman! Catharina Hagen skriver i sin reservation 1 tillsammans
            med sina moderata kolleger i skatteutskottet att det bör utformas
            ett program för sänkta ambitioner när det gäller den generella
            välfärden. I den sänkta ambitionen bör ingå en sänkning av den
            normala nivån på mervärdesskatten ned till, som de säger, en vanlig
            europeisk nivå.
          </note>
          <note>
            I förra årets debatt i samma ämne nämnde Catharina Hagen 15 %
            som en möjlig nivå. Det skulle innebära en minskning av intäkterna
            med ungefär 75
          </note>
          <note>
            miljarder innevarande år. Vilken nivå på mervärdesskatten har
            Catharina Hagen tänkt sig? Inom vilka områden ska besparingarna
            göras? Är det de arbetslösa och sjuka som får klara sig på lägre
            ersättninger, eller är det de anställda inom sjukvård och skola
            som får betala det med dålig arbetsmiljö? Frågan borde vara enkel
            att besvara om ni tänker finansiera era förslag.
          </note>
          <note>
            Sedan får jag be om ursäkt om jag lade ansvaret för de motioner
            som ni inte har reserverat er för på
          </note>
          <note>
            Catharina Hagens axlar. Jag nämnde bara att det var moderata
            motioner som var lagda.
          </note>
          <note type="speaker">
            Anf. 130 CATHARINA HAGEN (m) replik:
          </note>
          <note>
            Fru talman! Vi vill arbeta för ett långsiktigt sänkt skattetryck
            och däri inbegriper vi även momsen. De höga ambitionerna inom
            välfärden hänger inte automatiskt ihop med ett högt skattetryck.
            Det är oerhört viktigt att inte bara ha höga ambitioner och tankar
            kring detta, utan man måste också se till resultatet.
          </note>
          <note>
            När man ser sig omkring i världen är Sverige inte det land som
            på något sätt har den bästa och högsta välfärden. Vi har det högsta
            skattetrycket, men vi har långt ifrån den bästa välfärden.
          </note>
          <note>
            En väldigt viktig siffra att ta fram är att av statens och kommunernas,
            offentliga sektorns, alla intäkter går bara ca 30 % till vård,
            skola och omsorg. Om man behöver spara för att sänka skatterna
            kan man mycket väl göra det på andra områden än just i de verksamheter
            som behöver förbättras, även med Lennart Axelssons syn på hur
            man kan förbättra verksamheterna.
          </note>
          <note>
            30 % går till skola, vård och omsorg. Spara på någonting annat,
            Lennart Axelsson, för att sänka skatterna!
          </note>
          <note type="speaker">
            Anf. 131 LENNART AXELSSON (s) replik:
          </note>
          <note>
            Fru talman! Jag hoppas att vi kan återkomma till jämförande exempel
            när det gäller välfärden sett över hela världen. Det är kanske
            lite oschyst att ställa frågor när replikerna är slut.
          </note>
          <note>
            Men jag vill ändå ta upp en sak där ni inte har reserverat er,
            men där det finns ett särskilt yttrande. Det gäller en motion
            om att man inte ska få veta totalpriset på en vara i affären förrän
            man kommer till kassan. Jag tycker inte att det är ett konsumentvänligt
            förslag. Ni anser att andelen skatt av totalpriset ska tydliggöras.
          </note>
          <note>
            Det vore trevligt att från moderat håll någon gång få höra att
            vi får något bra för de skatter som vi betalar, att ni inte alltid
            framställer det som att de vore en onödig belastning.
          </note>
          <note>
            Skulle ni kunna tänka er att också tydliggöra i andra ändan,
            alltså visa de verkliga kostnaderna när vi får hjälp genom t.ex.
            den gemensamt finansierade sjukvården? En hjärtoperation kostar
            ca 100 000 kr.
          </note>
          <note>
            Eller skulle det svida alltför mycket i ett moderat skattesänkarhjärta?
          </note>
          <note type="speaker">
            Anf. 132 SVEN BRUS (kd) replik:
          </note>
          <note>
            Fru talman! Jag vill ställa en fråga till Lennart
          </note>
          <note>
            Axelsson apropå behovet av en sammanhållen politik.
          </note>
          <note>
            När statsministern avgav regeringsförklaringen i september månad
            talades det om att regeringen ville uppmuntra sunda läsvanor.
            Man ville stimulera tillgången till kvalitetslitteratur, öka barnens
            läslust osv.
          </note>
          <note>
            Det är mycket vällovliga ambitioner från regeringen och statsministern.
          </note>
          <note>
            Jag vill fråga om inte Lennart Axelsson ser några samband mellan
            ambitioner och materiella beslut, mellan mål och medel. Det talas
            i regeringsförklaringen om att biblioteken är viktiga, och det
            är lätt att instämma i. Men den egna bokhyllan är ju också oerhört
            viktig för läsupplevelser och för att stimulera sunda läsvanor.
            Boken konkurrerar ju i familjeekonomin med väldigt många andra
            saker.
          </note>
          <note>
            Ser Lennart Axelsson något samband mellan de höga ambitionerna
            och de förslag som man sedan lägger fram på skatteområdet, t.ex.
            när det gäller bokmomsen? Är detta två olika världar, eller finns
            det några samband?
          </note>
          <note type="speaker">
            Anf. 133 LENNART AXELSSON (s) replik:
          </note>
          <note>
            Fru talman! Jag känner nog helt klart ett samband.
          </note>
          <note>
            Förmågan att läsa och förstå det skrivna ordet är av avgörande
            betydelse för alla människor, men det är framför allt viktigt
            för våra barns och ungdomars möjligheter att hävda sig i livet,
            det tror jag att alla ställer upp på.
          </note>
          <note>
            Men vad jag frågar mig är: Är en sänkning av momsen på böcker
            verkligen något som i jämförelse med andra insatser bäst skulle
            bidra till att stimulera ett ökat läsande? Innebär en sänkning
            av priset på en bok från 250 till 210 kr att vi når nya grupper
            av bokläsare? Vilka garantier har vi för att en sänkning av momsen
            får ett direkt genomslag på bokpriserna?
          </note>
          <note>
            Om vi hade haft obegränsade resurser till vårt förfogande kunde
            det vara rimligt att sänka momsen till
          </note>
          <note>
            6 %, och det har framförts många bra argument för detta, och
            det kommer säkert att tillföras en hel del efter det att jag har
            varit uppe i talarstolen. Men jag tror ändå att ytterligare satsningar
            på biblioteken och deras samverkan med skolorna är det som bäst
            ger effekt om vi vill nå barn och ungdomar.
          </note>
          <note>
            Sedan funderar jag lite på den undersökning från
          </note>
          <note>
            Finland som Sven Brus hänvisade till i sitt anförande.
          </note>
          <note>
            Finns det någon uppföljning på längre sikt om ifall effekterna
            kvarstår? Nådde man nya grupper av människor eller var det samma
            människor som tidigare läste böcker som köpte flera?
          </note>
          <note type="speaker">
            Anf. 134 SVEN BRUS (kd) replik:
          </note>
          <note>
            Fru talman! Jag har inget faktaunderlag för att kunna svara på
            den senare frågan. Men det man konstaterade var att en sänkning
            av momsen med 10
          </note>
          <note>
            procentenheter gav motsvarande utslag i försäljningsökning. Förhoppningsvis
            ledde det till att fler upptäckte boken och fick del av dess värde.
          </note>
          <note>
            Jag vill också fråga Lennart Axelsson om han har samma ödmjuka
            förhållningssätt till EU:s regelverk som Per Rosengren tidigare
            här i dag gav uttryck för.
          </note>
          <note>
            Ser Lennart Axelsson några situationer där det finns skäl för
            den svenska regeringen att gå in och aktivt agera för att rätta
            till förhållanden som vi upplever som felaktiga, t.ex. när det
            gäller momsen på körkortsutbildning.
          </note>
          <note>
            Körkort är en oerhört väsentlig del i ungdomars personliga utrustning
            när de ska komma in på arbetsmarknaden. Det är förödande om stora
            grupper inte anser sig att ha råd att ta körkort och på det sättet
            hamnar i en sämre situation, inte minst i arbetslivet.
          </note>
          <note>
            Finns det några exempel på en situation där man inte behöver
            vara så ödmjuk inför EU:s regelverk utan där man aktivt kan arbeta
            för att förändra det?
          </note>
          <note type="speaker">
            Anf. 135 LENNART AXELSSON (s) replik:
          </note>
          <note>
            Fru talman! Jag håller i de flesta hänseenden med
          </note>
          <note>
            Per Rosengren i de här frågorna. Samtidigt kan jag hålla med
            om att kostnaderna för körkort ligger på en väldigt hög nivå.
            Jag har själv två döttrar som befinner sig i tidiga 20-årsåldern
            och som nyligen har tagit körkort. Visst märktes det i plånboken.
            Jag tror att kostnaden låg på drygt 10 000 kr för ett normalkörkort,
            om man kan uttrycka det så.
          </note>
          <note>
            Men med de regler som vi har i dag kan jag inte se någon möjlighet
            att förändra momsdelen, utan då får man fundera på om det är möjligt
            att ordna körkortsutbildning inom skolväsendet. Det är inget som
            vi i varje fall i skatteutskottet har diskuterat.
          </note>
          <note>
            Körskolorna är gynnade på ett annat sätt, vilket också nämns
            i betänkandet. Körskolorna är ett av de få företag som i dag har
            möjlighet att dra av kostnaden både för inköp och för leasing
            av sina körskolebilar. Det är naturligtvis ett medvetet val som
            vi har gjort för att man ska kunna hålla nere kostnaden.
          </note>
          <note type="speaker">
            Anf. 136 ROLF KENNERYD (c) replik:
          </note>
          <note>
            Fru talman! Jag finner det tämligen patetiskt och helt malplacerat
            när Lennart Axelsson målar upp förslagen i det här betänkandets
            reservationer som ett hot mot budgetbalansen och den svenska välfärden.
          </note>
          <note>
            T.o.m. moderaternas reservationer har till sin substans en utomordentligt
            begränsad påverkan på den samlade budgetbalansen. Och det blir
            särskilt orättfärdigt när Lennart Axelsson klumpar ihop de borgerliga
            partierna, inkluderande också Centerpartiet.
          </note>
          <note>
            Kan Lennart Axelsson se någon reservation med centerpartistisk
            medverkan som kan anses äventyra statens budgetbalans, och i så
            fall vilken?
          </note>
          <note type="speaker">
            Anf. 137 LENNART AXELSSON (s) replik:
          </note>
          <note>
            Fru talman! Jag har uppfattat att den borgerliga sidans ambitioner
            när det gäller att skapa gemensamma förslag till budget även inbegriper
            Centerpartiet. I så måtto är det riktigt att man kan göra dessa
            svepande formuleringar.
          </note>
          <note>
            Sedan kan jag inte i dagens debatt peka på ett betänkande som
            skulle kunna stjälpa Sveriges ekonomi utifrån en reservation som
            Rolf Kenneryd har avgett.
          </note>
          <note type="speaker">
            Anf. 138 ROLF KENNERYD (c) replik:
          </note>
          <note>
            Fru talman! Ännu en gång ägnar sig Lennart Axelsson åt att använda
            socialdemokratiska förstamajtalsmallar för debatter i den här
            kammaren som gäller specifika ämnesområden. Jag tycker att det
            vore hederligt om Lennart Axelsson ägnade sig åt att debattera
            det som faktiskt ska debatteras här, nämligen det betänkande som
            föreligger.
          </note>
          <note>
            Eftersom det här också bekräftar att det inte finns någon substans
            i beskyllningarna om att Centerpartiet medverkar till att skapa
            oreda i statens affärer, skulle jag uppskatta om en ursäkt kommer
            i den återstående repliken.
          </note>
          <note type="speaker">
            Anf. 139 LENNART AXELSSON (s) replik:
          </note>
          <note>
            Fru talman! Jag kan mycket väl ge en ursäkt om det uppfattades
            som ett påhopp. Jag får väl läsa vad jag tidigare sagt för att
            förstå om det var så.
          </note>
          <note>
            Jag tycker samtidigt att det är en poäng i att se till helheten
            på skatteområdet och inte enbart titta på en liten del som vi
            diskuterar i betänkandet i dag. Vi måste i varje fall från vår
            sida kunna se till intäkterna från alla olika håll och till vilka
            följder som försämringar får för helheten. Jag tycker att vi måste
            ha rätt att göra det.
          </note>
          <note type="speaker">
            Anf. 140 CATHARINA ELMSÄTER-SVÄRD (m):
          </note>
          <note>
            Fru talman! Svenska barn rör sig alldeles för lite, alltfler
            av svenskarna blir fetare och ohälsotalen ökar.
          </note>
          <note>
            Effekterna av det här känner vi alla till. Kostnaderna för samhället
            ökar, och enskilda människor blir lidande.
          </note>
          <note>
            Det är nog inte för inte som vår socialminister
          </note>
          <note>
            Engqvist nu rekommenderar alla att promenera minst
          </note>
          <note>
            30 minuter per dag. Folkhälsoinstitutet har för detta år valt
            temat "Sätt Sverige i rörelse!"
          </note>
          <note>
            Fru talman! Sveriges idrottsrörelse är en av de viktiga grunderna
            för att alltfler ska komma i rörelse och på sikt må väl. Idrottsrörelsen
            står även för en social fostran och bidrar till att barn och ungdomar
            får ökad social kompetens. Det är något som ger direkt positiva
            effekter i och för samhället. Idrotten har en förmåga att ur bredden
            skapa även elit, så att vi alla kan få känna oss som goda svenskar
            när vi hejar i landskampssammanhang.
          </note>
          <note>
            En förutsättning för att idrottsrörelsen med alltmer behov av
            ideellt engagemang och ideella insatser ska kunna förverkliga
            det här är att intäkter och kostnader går ihop. Kreativiteten
            när det gäller att få in pengar är rätt stor, men desto större
            problem har man med att få kostnaderna att minska.
          </note>
          <note>
            I dag drivs eller ägs 47 % av alla idrottsanläggningar av en
            ideell idrottsförening. Trenden ute i kommunen är snarare att
            fler ska driva anläggningarna ideellt än färre. Då kan det vara
            ett bra initiativ att låta det egna engagemanget och den egna
            glöden komma fram på rätt plats, och därför är det säkert bra
            att föreningslivet i allt större utsträckning tar över anläggningarna.
          </note>
          <note>
            Dock uppstår då ett läge där kostnaderna för föreningen ökar
            på ett sätt som de inte skulle ha gjort, om kommunen hade ägt
            eller drivit anläggningen. Detta beror på momsen.
          </note>
          <note>
            Fru talman! I min motion Sk726 tar jag upp det problemet att
            anläggningar drivna av ideella idrottsföreningar inte kan förvaltas
            på villkor jämlika med dem som gäller för kommunalt drivna. Kommunen
            får vid inköp och olika arbetsinsatser, t.ex. när man bygger eller
            reparerar, en kompensation för de momskostnader som uppstår. Det
            får inte en idrottsförening.
          </note>
          <note>
            För en förening med en mindre anläggning med kanske några fotbollsplaner,
            några löparspår och omklädningsrum att ta hand om kan det röra
            sig om kostnader på upp till 100 000 kr enbart för momsen.
          </note>
          <note>
            Det är pengar som skulle ha kunnat användas för att få fler aktiva
            inom idrotten och som kunde ha investerats i bättre anläggningar
            till gagn för samhällsnyttan.
          </note>
          <note>
            Nu hänvisar majoriteten till en översyn av reglerna och skattskyldigheten
            i mervärdesskattelagen som enligt planerna ska vara klar den 1
            juni i år. Det kan väl i och för sig vara bra. Men, fru talman,
            jag anser att om riksdag och regering menar allvar med att ohälsa
            och människor som icke är i rörelse utgör problem, måste något
            aktivt ändå göras. Om riksdag och regering menar allvar med att
            idrotten har betydelse, borde viljan att underlätta vara mer betydlig.
          </note>
          <note>
            Jag beklagar därför att majoriteten valt att hänvisa min motion
            till en översyn utan att i betänkandetexten ens andas något positivt
            om att det vore rimligt med jämlika villkor.
          </note>
          <note>
            Ska jag tolka detta så att det parti som anser sig vara det stora
            folkrörelsepartiet inte tar denna fråga på fullt allvar? Varför
            skatta bort det mervärde som idrottsrörelsen skapar?
          </note>
          <note>
            Avslutningsvis, fru talman, vill jag säga att jag för tids vinnande
            senare i kammaren inte tänker yrka bifall till den moderata reservationen
            13 i just detta ärende.
          </note>
          <note type="speaker">
            Anf. 141 PETER PEDERSEN (v):
          </note>
          <note>
            Fru talman! Det är ingen tillfällighet att många kulturpolitiker
            har anmält sig till dagens debatt.
          </note>
          <note>
            Bokmomsen är framför allt en kulturpolitisk fråga.
          </note>
          <note>
            Sverige är ett bokälskande folk. Det läses mycket böcker i Sverige,
            men många undersökningar visar tyvärr entydigt att läsandet minskar
            i samtliga åldrar -
          </note>
          <note>
            bland barn, bland ungdomar och bland vuxna. Antalet böcker som
            läses minskar, lästiden minskar osv., vilket är mycket olyckligt.
          </note>
          <note>
            Frågan är då om priset har någon betydelse för efterfrågan på
            en vara. Vi i Vänsterpartiet tror att så är fallet. Något som
            skapar problem och som gör att skatteutskottet inte kan komma
            överens om ett förslag till skattesänkning är att det socialdemokratiska
            partiet inte är positivt till en sänkning av bokmomsen, något
            som jag uppfattar att alla andra partier är. Det finns olika infallsvinklar
            på detta, och vi har gjort ett försök att problematisera detta
            lite grann.
          </note>
          <note>
            Vi konstaterar, som det heter i vår reservation nr
          </note>
          <note>
            5, som jag yrkar bifall till, att vitsen med att sänka bokmomsen
            rimligtvis måste vara att det kommer bokläsarna till godo i form
            av sänkta bokpriser.
          </note>
          <note>
            Det har i ett tidigare meningsutbyte hänvisats till
          </note>
          <note>
            Finland. Det har där gjorts en uppföljning av vilken det framgår
            att man har sänkt bokmomsen i två steg.
          </note>
          <note>
            Efter den första sänkningen med 10 procentenheter skedde en kraftig
            prissänkning på böcker. Efter den andra sänkningen, som jag tror
            skedde 1998, hände i princip ingenting med bokpriset.
          </note>
          <note>
            Det finns en viss tendens att bokpriset kommer i kapp med konsumentprisindex
            i övrigt, och vi vill inte att en sådan utveckling ska inträffa.
            Om bokmomsen ska sänkas vill vi först och främst veta hur stor
            effekten blir räknat i skattepengar. Det kom under förra året
            en rad rad utredninger och rapporter om detta dels från Förläggareföreningen,
            dels från Statens kulturråd, dels från Kulturdepartementet.
          </note>
          <note>
            Det minsta som man kunde begära av dessa experter är att de kommer
            fram till någorlunda likartade siffror över hur mycket det handlar
            om i förlorade skatteintäkter. Här varierar uppgifterna från 350
            miljoner och upp till drygt 1 miljard. Vi tycker att det är en
            alltför stor differens mellan dessa extremer. Vi vill därför att
            en utredning verkligen ska komma fram till hur stort skattebortfallet
            blir, så att man vid avvägningen mot andra skattesänkningar som
            också diskuteras här i kammaren kan veta vilket beslut man faktiskt
            tar.
          </note>
          <note>
            Därför tycker vi att det är lite oansvarigt att, som några reservanter
            från Folkpartiet, Kristdemokraterna och Miljöpartiet gör, föreslå
            en ganska snabb sänkning av momsen på böcker. Den ska genomföras
            den
          </note>
          <note>
            1 januari 2002. Jag tror inte att de vet mer än vi om hur många
            miljoner det handlar om i skattebortfall.
          </note>
          <note>
            TEMO har gjort en undersökning, jag tror att det var på Svenska
            Förläggareföreningens initiativ, där det finns en hel del intressanta
            siffror. Det brukar ju sägas att om man sänker bokmomsen är det
            bara de som redan läser böcker som kommer att läsa mer. Jag ser
            det inte som ett stort problem att de som läser många böcker läser
            fler böcker, men vi har ju också ett intresse av att se till att
            andra människor får tillgång till böcker. Om man sänker bokmomsen
            från
          </note>
          <note>
            25 % till 6 % innebär det en prissänkning på 15 %.
          </note>
          <note>
            En bok som kostar 300 kr kommer då i stället att kosta någonstans
            runt 255 kr, och det är ju mycket pengar det också. Men se på
            pocketförsäljningen!
          </note>
          <note>
            Nere på Centralen köar folk för att köpa pocketböcker. Det här
            skulle innebära att en pocketbok som i dag kostar 60 kr kommer
            att kosta 51 kr. Jag tror att detta åtminstone inte kommer att
            försvåra för ytterligare intressenter att köpa böcker.
          </note>
          <note>
            Men vi delar den uppfattning som Författarförbundet fört fram:
            Det här måste kombineras med andra åtgärder som säkerställer att
            sänkta bokpriser och förbättrande av den bokläsande allmänhetens
            tillgång till ett brett utbud av böcker inom skön-, fack- och
            barn- och ungdomslitteratur i svenskt original eller i översättning
            inte bara blir ett slag i luften.
          </note>
          <note>
            Det måste till andra åtgärder! Vi tror inte på att med sänkt
            bokmoms kommer alla att köpa jättemycket böcker och ha välfyllda
            bokhyllor. Detta är en del.
          </note>
          <note>
            Vår utredning ska värdera hur stor del i att få ett ökat läsande
            i alla åldersgrupper ett sänkt bokpris kan ha.
          </note>
          <note>
            Då måste vi först ha någon typ av garanti för att bokpriserna
            faktiskt faller. Det finns en avsiktsförklaring från Svenska Förläggareföreningen
            och Svenska
          </note>
          <note>
            Bokhandlareföreningen, och vi hoppas att den kan formaliseras
            och bli mer bindande.
          </note>
          <note>
            Vi ser det också som glädjande att de liksom vi gör i vår reservation,
            och som John Erik Forslund gör i Kulturdepartementets utredning,
            tar upp detta med ett bokprisindex, så att man kan följa med och
            se vad som händer.
          </note>
          <note>
            Vi är alltså inte intresserade av att öka marginalerna för förläggare
            och bokhandlare. Vi vill se att detta faktiskt leder till sänkta
            bokpriser.
          </note>
          <note>
            Tror då Förläggareföreningen på sin egen rapport?
          </note>
          <note>
            Man har en teknisk diskussion om priselasticiteten på böcker,
            som är -1. Sänker man bokpriset med 15 %
          </note>
          <note>
            innebär det att försäljningen ökar med 15 %. Då är min enkla
            fråga: Om det är på det sättet, varför sänker då inte bokhandlarna
            priset? Man gör det vid vissa tillfällen, t.ex. vid bokrean, och
            då ser vi också att omsättningen ökar ganska markant. Man kör
            också drivar där man låtsas ta bort bokmomsen och sänker priset
            i motsvarande mån. Det har man gjort på försök med ungdomslitteratur
            här i Stockholmstrakten och fått kraftigt ökad försäljning. Jag
            skulle vilja se vad detta har inneburit för de vinstmarginaler
            som bokhandlarna har.
          </note>
          <note>
            Det är alltid lätt för dem som inte tar några risker att kräva
            att staten ska sänka bokmomsen, och så kommer det att gynna några
            andra. Men förläggare och bokhandlare tar ju ingen som helst risk.
            Om nu den här priselasticiteten ökar ännu ökar förläggarnas vinstmarginal;
            det håller de med om. Då utgår jag ifrån att de kommer att sänka
            sina förlagspriser, dvs.
          </note>
          <note>
            att de inte utnyttjar möjligheten att öka sina egna marginaler
            utan att vi faktiskt kan se till att få ett billigare läsande
            för många människor.
          </note>
          <note>
            I den TEMO-undersökning jag nämnde visar sig det intressanta
            att hela 80 % av dem som svarar säger sig vara för sänkt bokmoms.
            Det är också så att de som har de lägsta inkomsterna är mer positiva
            än de som har de högsta. Jag reagerade lite grann på det, men
            jag misstänker att det beror på att många av de svarande är studenter,
            som ju inte tillhör de välavlönades skara. Det finns också ett
            nätverk bland studenter som kräver sänkt bokmoms.
          </note>
          <note>
            På frågan om man skulle köpa mer böcker om bokmomsen var lägre,
            underförstått om priserna var lägre, svarar 61 % av samtliga att
            man skulle göra det. Det tycker jag också är en bra siffra.
          </note>
          <note>
            Jag kunde också säga att de flesta tycker att socialdemokraterna
            har fel politik i den här frågan, men det behöver jag kanske inte
            göra.
          </note>
          <note>
            Det finns alltså många missuppfattningar och myter i detta, och
            även ett visst förakt för läsandet när man säger att de som läser
            mycket bara kommer att läsa mer och de som inte läser inte kommer
            att läsa någonting. Så är det kanske. Men kombinera då sänkt bokmoms
            med andra vettiga åtgärder!
          </note>
          <note>
            Jag tycker att skatteutskottet behandlar den här frågan lite
            lättvindigt. Till att börja med förstår jag inte alls resonemanget
            att om man sänker skatten just på kulturområdet ska kulturområdet
            i övrigt finansiera det. När diskuterar vi så i övrigt? Om vi
            bedömer att det finns ett utrymme för sänkta skatter påverkar
            det inte några utgiftstak. Då kan vi faktiskt, med det ekonomiska
            läge vi har, värdera vilken typ av skatt vi ska sänka, och då
            tycker vi att det är rimligt att bokmomsen finns med på den rangordningslistan,
            så att säga, och vägs mot andra åtgärder.
          </note>
          <note>
            Sedan gör det inte saken bättre att skatteutskottet säger att
            det här är svåra avvägningsfrågor. Då kan man tycka att skatteutskottet
            åtminstone lite mer skulle försöka värdera och sätta kvalitetsstämplar
            på olika saker. Jag vill gärna att socialdemokraterna svarar på
            varför ni tycker att just boken ska beskattas med den högsta momsen,
            25 %. I andra sammanhang säger ni, och regeringen skriver i sina
            förklaringar, att ni vill öka läsandet osv. Vi står bakom det,
            men vi tror faktiskt inte att höga bokpriser underlättar för vanliga
            människor att köpa och läsa mer böcker.
          </note>
          <note>
            Vår reservation skulle faktiskt kunna vara den reservation som
            vi skulle kunna samlas kring, som är mest genomtänkt och mest
            ansvarstagande. Vi vill veta hur mycket pengar det handlar om.
            Vi vill se andra åtgärder. Vi vill ha klara besked från bokhandlarbranschen
            och andra om att detta verkligen leder till sänkta priser. Då
            tror jag att vi skulle kunna få en majoritet för det här förslaget
            i den här kammaren.
          </note>
          <note>
            Jag vill återigen yrka bifall till reservation 5.
          </note>
          <note type="speaker">
            Anf. 142 BIRGITTA SELLÉN (c):
          </note>
          <note>
            Fru talman! I dag blir det många upprepningar vad gäller detta
            med bokmomsen. Det kanske är väldigt bra. Det är ju droppen som
            ska urholka stenen.
          </note>
          <note>
            Vi tror nog att detta kommer att ge resultat på sikt.
          </note>
          <note>
            Som vi hört tidigare under debatten i dag har Sverige tillsammans
            med Danmark den högsta bokmomsen i Europa, t.o.m. i världen. Momsen
            har bidragit till att priserna på böcker har blivit så höga att
            många människor upplever bokinköp som en lyx som man inte har
            råd att unna sig särskilt ofta. En grupp som drabbas särskilt
            hårt av de höga bokpriserna är studenterna. För dem är studielitteraturen
            en väldigt stor utgiftspost. En sänkning av bokmomsen skulle betyda
            mycket för studenterna och deras dåliga ekonomi.
          </note>
          <note>
            Finland har många pratat om, och jag tänkte också nämna några
            ord om det landet. I Finland hade man
          </note>
          <note>
            1994 nästan lika hög moms som vi, nämligen 22 %.
          </note>
          <note>
            Sedan har man sänkt den i två olika etapper, och nu ligger den
            på 8 %. Anledningen till att man sänkte momsen var en kulturpolitisk
            debatt där argumenten var så starka att den finska regeringen
            gav efter för en momssänkning. De viktiga argumenten var vikten
            av att öka bokkonsumtionen och läsningen, vikten av billigare
            läromedel samt det lilla språkområdets speciella svårigheter.
            Alla dessa argument tycker jag är gångbara även här i Sverige.
          </note>
          <note>
            Centerpartiet anser att det krävs olika åtgärder för att öka
            läsandet. Bl.a. anser vi att en kampanj i samarbete med landets
            kommuner, skolor och bibliotek bör göras. Genom det skrivna ordet
            kan tankar, känslor, erfarenheter och idéer spridas. Ordet ger
            oss kunskap och sätter i gång fantasin. Språket bevaras och utvecklas,
            vilket är väldigt viktigt med tanke på att svenskan är ett så
            litet språk. För att vi ska klara detta är det viktigt att medborgarna
            anser sig ha råd att köpa böcker. De ska också ha råd att göra
            det hela året och inte bara när det är bokrea.
          </note>
          <note>
            En sänkt bokmoms gynnar läsandet i alla åldrar genom att böckerna
            blir billigare. Centerpartiet har i sin budget för 2002 planerat
            in en sänkning av bokmomsen till 6 %. Vi har då räknat på ett
            bortfall på mellan 600 och 700 miljoner. Det ligger någonstans
            mellan alla de siffror som Peter Pedersen tog upp.
          </note>
          <note>
            I dag kan du också köpa böcker via Internet. Du kan köpa samma
            böcker som i bokhandeln, och det utan att behöva betala moms.
            Det ser vi som en konkurrens mot alla bokhandlare som inte är
            rättvis. En sänkt bokmoms innebär med all säkerhet att konsumenten
            gärna går till bokhandeln för att köpa sina böcker, eftersom du
            där kan bläddra och titta i dem.
          </note>
          <note>
            Studenterna blir nog ändå de största vinnarna den dag vi sänker
            bokmomsen. Nu blir litteraturen så dyr för dem att många väljer
            att kopiera böckerna. Det är knappast stimulerande för dem att
            ha böcker i form av lösblad.
          </note>
          <note>
            Vi hoppas och tror att det inom en snar framtid kommer att verkställas
            en bokmomssänkning i Sverige.
          </note>
          <note>
            För övrigt anser vi i Centerpartiet att vi också bör se över
            hur mervärdesskatten tillämpas på olika kulturverksamheter.
          </note>
          <note>
            En stor del av kulturarrangemangen är belagd med en kulturmoms
            på 6 %. Men det finns områden som är belagda med en betydligt
            högre moms. Det har också debatterats här tidigare i eftermiddag.
            Som exempel kan man nämna sällskapsdans som har en momssats på
            25 %.
          </note>
          <note>
            Sällskapsdans är ett folknöje i hela landet och har varit så
            under många generationer. Det borde väl kunna ses som kultur om
            något, anser jag. Det kanske märkligaste med det exemplet är att
            om du inte dansar till musiken, utan står och lyssnar, räknas
            det som en konsert och då är momsen 6 %.
          </note>
          <note>
            Det är orimliga momssatser inom kulturområdet, och därför har
            vi sagt att vi vill se över kulturmomsen för att få den rättvisare.
          </note>
          <note>
            Jag yrkar precis som Rolf Kenneryd bifall till reservation 3.
          </note>
          <note>
            Just med tanke på sällskapsdansen och den diskussion som tidigare
            förts i kammaren kan jag notera att vi naturligtvis har olika
            tolkningar av vad som är nöje och vad som är kultur. Får vi en
            vidgad genomlysning av kulturmomsen tror jag att vi också kan
            finna en lösning på den frågan.
          </note>
          <note type="speaker">
            Anf. 143 LENNART KOLLMATS (fp):
          </note>
          <note>
            Fru talman! Det är intressant att få delta i en skattedebatt.
            Det blir ju en kombination av skatteoch kulturdebatt och det unnar
            vi från kulturutskottet gärna skatteutskottets ledamöter att få
            vara med om.
          </note>
          <note>
            Denna fråga intresserar uppenbarligen de flesta.
          </note>
          <note>
            Av det jag läser i reservationerna ser jag att det finns en tydlig
            majoritet i kammaren som anser att den utformning av momsen på
            böcker som finns nu är fel.
          </note>
          <note>
            Men man är inte lika tydligt på det klara med sina ställningstaganden,
            utan begär på vissa håll utredning.
          </note>
          <note>
            Därmed verkar det tyvärr som om vi kommer att gå härifrån i dag
            utan ett beslut att sänka bokmomsen.
          </note>
          <note>
            Bildning är ett ord som börjar få renässans igen.
          </note>
          <note>
            Det är angeläget att verksamhet som ökar bildningsnivån i Sverige
            stimuleras. Jag har tagit fram statsministerns ord från regeringsförklaringen
            1998:
          </note>
          <note>
            "Särskilda satsningar kommer att göras för litteraturen, läsandet
            och det svenska språket." Det väckte givetvis förhoppningen om
            att det snart skulle att hända något stort, åtminstone inom mandatperioden.
          </note>
          <note>
            Nu har mer än halva perioden gått och något konkret på bokmomsområdet
            har inte skett.
          </note>
          <note>
            Vi har fått ett antal tveksamma uttalanden från kulturministern
            och statsministern, i dag också från
          </note>
          <note>
            Lennart Axelsson, som går ut på att de inte är säkra på att det
            skulle innebära att fler läser och att författarna får det bättre.
            Man tror uppenbarligen inte heller på branschens klara uttalanden
            om att bokmomssänkningen skulle få genomslag hos konsumenterna.
            De här uttalandena från ministrarna och Lennart Axelsson verkar
            på mig bara vara klena motiveringar till att man faktiskt inte
            vill sänka momsen, men väl dölja vad man inte vill.
          </note>
          <note>
            När i all sin dar är man fullständigt säker på en åtgärd och
            vilka konsekvenser den får. Jag tycker att man måste våga ibland
            om man har en vision. Och visionen för Folkpartiet är att vi vill
            sätta konkreta förslag bakom våra intentioner att öka läsandet,
            inte bara bland dem som redan läser, utan framför allt för att
            få nya läsargrupper, som Pedersen tog upp. Vi vill stimulera barnens
            läsande ytterligare och dessutom förbilliga för vuxenstuderande
            genom att deras kurslitteratur blir billigare. Det är inget oväsentligt
            resultat av en bokmomssänkning.
          </note>
          <note>
            En sänkning av bokmomsen får inte gå ut över andra åtgärder som
            vi naturligtvis också ska vidta för att öka intresset för läsandet
            och det svenska språket.
          </note>
          <note>
            Ord och även siffror är mycket betydelsefulla i kommunikationen
            mellan människor. Siffror har också den fördelen att de faktiskt
            är långt mer internationella än ord. Vi kan lätt läsa en tabell
            när vi är i andra länder, men har svårare med ord. Det finns tabeller
            vi är stolta över, men också tabeller som vi definitivt inte är
            nationellt stolta över. Dit hör den tabell som har nämnts när
            det gäller momssatserna på det tryckta ordet inom EU, där Sverige
            ligger i botten, eller toppen som kanske andra säger, beroende
            på hur man ser det. Det är två länder som har 25 %, Danmark och
            Sverige. Sedan kommer ingenting, sedan kommer ingenting och sedan
            kommer ett land med
          </note>
          <note>
            10 %. Resten av länderna har bara entalssiffror framför sina
            procenttecken. England och Irland samt icke-
          </note>
          <note>
            EU-landet Norge har dessutom noll procent.
          </note>
          <note>
            Vi kan också se att det tryckta ordet har olika momssatser i
            Sverige genom att dagstidningarna har
          </note>
          <note>
            6 %. Det tycker vi är en bra momssats. Folkpartiet har därför
            tagit ställning för en bokmoms på 6 % redan nu. Vi har i vår ekonomiska
            motion från i höstas också finansierat den momssänkningen med
            ca 700
          </note>
          <note>
            miljoner kronor. Det är en siffra som vi har fått via riksdagens
            utredningstjänst, så jag tror att den är rätt rimlig i sammanhanget.
          </note>
          <note>
            För en månad sedan började bokrean i hela Sverige. Det är bokreastarten
            som får människor att stiga upp i ottan, ja, rentav vid midnatt
            och köa sig igenom överfulla boklådor. Viljan att köpa böcker
            är stor, men böcker är vanligtvis dyra. Och när det är rea är
            det bäst att passa på och fynda. Vi vill alltså att böcker blir
            billigare året runt. Vi vill slåss för en god bildning och för
            billigare böcker.
          </note>
          <note>
            Därmed, fru talman, yrkar jag också bifall till reservation 4.
          </note>
          <note type="speaker">
            Anf. 144 EWA LARSSON (mp):
          </note>
          <note>
            Fru talman! Barn mellan tre och åtta år umgås med medier 2 timmar
            och 42 minuter per dag. Barn mellan tre och åtta år minskar kontinuerligt
            sitt läsande. År 1984 läste de 48 minuter per dag, 1999 var det
          </note>
          <note>
            23 minuter. Läsfrämjande insatser till trots är den negativa
            trenden inte bruten. Det är dags att göra något!
          </note>
          <note>
            Barn gör som deras föräldrar gör, inte som de säger. Om de ser
            sina föräldrar läsa böcker kommer de också att göra det i framtiden.
          </note>
          <note>
            Genom sina skattesatser visar samhället vad man anser sig vilja
            prioritera. Högsta momssatsen på böcker ger ett intryck av att
            samhället tycker att boken är en exklusiv vara som måste hårdbeskattas.
          </note>
          <note>
            Snedvriden konkurrens. Ja, fru talman, böcker kan i dag köpas
            enkelt via Internet, som flera har sagt i talarstolen. Där går
            det utmärkt att köpa helt momsbefriade böcker. Dessutom ökar försäljningen
            av böcker via Internet från länder både inom och utom
          </note>
          <note>
            EU. Även om EU kommer överens om regler finns det länder utanför.
            Kontrollen av momsreglerna är i princip obefintliga.
          </note>
          <note>
            Det här medför självklart en snedvriden och en osund konkurrens.
            Bokhandeln har inte någon möjlighet att konkurrera med Internethandeln,
            men kan åtminstone ges bättre spelregler.
          </note>
          <note>
            Den stora prisskillnaden mellan pocketböcker och inbundna böcker
            medför också en begränsning av mångfalden i läsandet. Det säljs
            mycket pocketböcker. Men det är en mycket liten andel av de böcker
            som ges ut inbundna som sedan ges ut i pocket. Vill du läsa en
            bok av Selma Lagerlöf går det att göra det i pocketupplaga numera.
            Men vill du läsa om Mary
          </note>
          <note>
            Wollstonecraft, feminismens moder, får du snällt betala över
            tre hundralappar.
          </note>
          <note>
            Samtidigt är pocketupplagorna av sämre kvalitet, inte tillgängliga
            när den enskilda boken är som mest aktuell och ger författaren
            lägre royalty. Av dessa skäl är inte pocketböckernas relativt
            låga pris ett argument mot att sänka bokmomsen.
          </note>
          <note>
            Det finns också starka skäl för att landets studerandeorganisationer
            kräver sänkt bokmoms. Bokinköpen tar i dag en stor del av studiemedlen
            i anspråk.
          </note>
          <note>
            Det finns utrymme för skattesänkningar i höst. Vi hävdar att
            volymmåttet på tillväxt i sig inte säger något om kvaliteten och
            innehållet i detsamma. Genom att införa en grön skatteväxling
            vill vi styra ekonomin så att den blir ekologiskt hållbar.
          </note>
          <note>
            Det finns många angelägna åtgärder inom kulturområdet som kräver
            resurser och som ger kulturell tillväxt. Men när det gäller vilka
            skattesänkningar som ger bäst effekt på lång sikt för kultur,
            ekonomi och en bra samhällsutveckling, är en sänkning av momsen
            på boken den effektivaste.
          </note>
          <note>
            Matz Hammarström har tidigare yrkat bifall till reservation 4.
            Det yrkandet lyder som så, att riksdagen ger regeringen till känna
            att dagens bokmoms inte är konkurrensneutral och att regeringen
            ska överväga om den behöver sänkas.
          </note>
          <note>
            I vår gemensamma reservation med Folkpartiet och Kristdemokraterna,
            reservationen 4, finns en tidsbestämning på när momsen ska sänkas.
            Det får ses som en viljeyttring. Frågan har hög dignitet för oss
            i höstens budgetförhandlingar.
          </note>
          <note>
            En tidsbestämning förutsätter att den lilla detaljen ekonomisk
            finansiering dock är löst. För att klara det krävs en politisk
            majoritet. Den majoriteten har helt uppenbart inte gått att nå
            inom befintligt budgetsamarbete - än. Någon enhetlig linje går
            inte att finna mellan de borgerliga partierna. Moderaterna vill
            utreda hela kultursektorn vad avser momsen. Bra! Vi kan väl börja
            med att träffas över utskottsgränserna, skatteutskott och kulturutskott,
            för att "kunskapa" lite tillsammans, men vi kan inte lägga in
            bokmomsen i en gigantisk momssänkarutredning. Det skulle bara
            innebära en fördröjning av ett införande. Därför kan vi inte stödja
            den reservationen.
          </note>
          <note>
            Även Vänstern vill ha en utredning, men bara vad avser bokmomsen.
            Vi menar att frågan är färdigutredd, både av kulturrådet och av
            branschen. Inga mer utredningar! Men Vänstern säger att det finns
            starka skäl att sänka momsen på böcker till 6 %. Både Centern
            och Moderaterna säger att man borde pröva tanken att bestämma
            mervärdesskatt på böcker till samma nivå som gäller för övriga
            lågbeskattade kulturvaror och kulturarrangemang.
          </note>
          <note>
            Vänstern vill ha en egen utredning. Moderaterna och Centern vill
            ha en annan egen utredning. Där står vi i dag. Låt mig då påminna
            om 1995 års kulturutredning. Då sade samtliga sju partier att
            om vi var tvungna, tack vare EU, det var där vi stod då, att införa
            en kulturmoms, skulle den vara den lägsta,
          </note>
          <note>
            6 %, och inkludera boken. Det var 1995.
          </note>
          <note>
            Inget mer utredande! Låt oss i stället gå till genomförande.
          </note>
          <note type="speaker">
            Anf. 145 PETER PEDERSEN (v) replik:
          </note>
          <note>
            Fru talman! Det är många som i dag har anfört snedvridning av
            konkurrensen. Jag kan hålla med i den bemärkelsen att ska det
            vara 25 % i påslag för att köpa en bok men kosta 6 % för att gå
            på bio eller se idrott är det fråga om snedvridning av konkurrensen.
          </note>
          <note>
            Jag får intrycket att ni hävdar att om jag skulle starta ett
            Internetföretag, och jag skulle sälja böcker för 100 miljoner,
            sker ingen momsbehandling. Så är det inte. I så fall försöker
            man att lura systemet på ett brottsligt sätt. Däremot kan det
            stämma att om jag köper böcker av en Internetbokhandel som är
            placerad i ett annat land med en lägre momssats får man den lägre
            momssatsen.
          </note>
          <note>
            Vi måste klara ut detta: Det är inte så att det går att köpa
            böcker i Internetbokhandlar i Sverige och därmed slippa betala
            moms. Jag skulle gärna vilja få klarhet i den frågan.
          </note>
          <note type="speaker">
            Anf. 146 EWA LARSSON (mp) replik:
          </note>
          <note>
            Fru talman! I repliken kan jag väl upprepa precis det jag sade
            eftersom Peter Pedersen inte hörde.
          </note>
          <note>
            Jag sade att böcker i dag kan köpas enkelt via Internet. Det
            var väl inget komplicerat med det? Där går det utmärkt att köpa
            helt momsbefriade böcker. Det är vi helt överens om, eller hur?
            Dessutom ökar försäljningen av böcker via Internet från länder
            både inom och utom EU. Det är vi också helt överens om.
          </note>
          <note>
            Tidigare i debatten tog Per Rosengren upp att man inom EU håller
            på att försöka komma åt Internetförsäljning inte bara när det
            gäller böcker utan även sådant som går att ladda ned.
          </note>
          <note>
            Men det finns länder utanför EU också. Kontrollen av momsregler
            är här i princip obefintlig. Det kan vi väl också vara helt överens
            om.
          </note>
          <note type="speaker">
            Anf. 147 PETER PEDERSEN (v) replik:
          </note>
          <note>
            Fru talman! Då finner jag att vi är överens om att om vi startar
            ett bokhandelsföretag på Internet i Sverige är vi faktiskt skyldiga
            att hantera momsfrågan.
          </note>
          <note>
            Då är vi överens om att vi kan lägga den saken åt sidan när det
            gäller konkurrenssynpunkten inom landet.
          </note>
          <note>
            Sedan kvarstår det problem som Ewa Larsson och andra har tagit
            upp, nämligen köp utifrån. Det är helt riktigt. Det är många som
            kräver att momsen bör sänkas.
          </note>
          <note>
            Vi har inte satt någon stor ära i att ha en egen reservation.
            Vi tycker att det är viktigt att veta att vi använder skattepengarna
            till någonting. Det är intressant att veta om bortfallet på grund
            av sänkt bokmoms, från 25 % till 6 %, blir 500 miljoner eller
            1,1
          </note>
          <note>
            miljarder. Då går det inte att säga att man tror mest på
          </note>
          <note>
            Statens kulturråd eller riksdagens utredningstjänst. De olika
            intressenterna borde kunna sätta sig ned tillsammans och ta fram
            ett underlag som visar hur stort bortfallet faktiskt blir. Det
            är det minsta man kan begära.
          </note>
          <note>
            Jag har väskan full av rapporter och utredningar.
          </note>
          <note>
            Alla kommer de fram till olika resultat. Detta är en av de orsaker
            som gör att det är svårt att komma fram till något. Som ansvarsfulla
            politiker behöver vi veta vidden och konsekvenserna av de beslut
            vi fattar -
          </note>
          <note>
            även när det gäller skattepolitik. Har vi väntat så här länge,
            kan vi gärna vänta något till för att få detta helt klarlagt.
            Så slipper vi att i fortsättningen höra argumentet att vi inte
            vet vad detta kommer att innebära i skattebortfall.
          </note>
          <note type="speaker">
            Anf. 148 EWA LARSSON (mp) replik:
          </note>
          <note>
            Fru talman! Jag delar inte Peter Pedersens analys av varför det
            är svårt att komma fram. Jag tror inte att det beror på att det
            finns olika utredningar som visar på olika siffror. Jag tror att
            det är svårt att få fram exakta siffror innan det har genomförts
            en sänkning av bokmomsen.
          </note>
          <note>
            Jag tror helt enkelt att det är svårt att komma fram på grund
            av att betydande kulturansvariga inom socialdemokratin, bl.a.
            kulturministern, inte vill sänka bokmomsen. Nu var det sju partier,
            inklusive socialdemokraterna, som var helt överens 1995 om att
            om
          </note>
          <note>
            EU skulle tvinga oss att införa en kulturmoms skulle den vara
            6 %, den lägsta i Sverige, och inkludera boken.
          </note>
          <note>
            Vänstern har ett alldeles eget utredningsförslag med alldeles
            egna utredningsdirektiv. Här finns det inte så stor vilja att
            göra någonting tillsammans. Det går att ha förstahandsalternativ
            och andrahandsalternativ. Vi tycker inte som Vänstern att bara
            för att vi har fått vänta länge ska vi vänta lite till. Vi säger
            att tiden är mogen nu. Det finns alldeles tillräckligt med utredande.
            Det är bara viljan som saknas.
          </note>
          <note type="speaker">
            Anf. 149 ROY HANSSON (m):
          </note>
          <note>
            Fru talman! Jag kommer i detta anförande att beröra det som framhålls
            i den moderata kulturkommittémotionen Sk603, som handlar om utredning
            av just kulturmoms.
          </note>
          <note>
            Med hjälp av olika momssatser inom kulturen kan man med fog hävda
            att staten styr vilka kulturaktiviteter medborgarna ska ägna sig
            åt. Detta ankommer inte på staten. Val av kulturdeltagande måste
            vara vars och ens beslut utan att staten på något sätt påverkar
            valet. Motionen konstaterar att momspåslaget inom kultursektorn
            för närvarande är högst varierande, och det finns vidare ingen
            beräkning på hur mycket staten får in på beskattning av kulturen.
          </note>
          <note>
            Fru talman! Det finns numera en faktor som måste beaktas, nämligen
            utbudet via Internet. Det gäller både köp och direktutnyttjande.
            Här kommer vi in på konkurrensneutralitet mellan olika distributionsformer.
            Här råder för närvarande stor osäkerhet vad gäller omfattning
            och regler.
          </note>
          <note>
            Våra studenter betalar full moms för läroböcker.
          </note>
          <note>
            Publiken som besöker en danstillställning och dansar till musiken
            betalar full moms. Men om samma publik lyssnar till samma musik
            blir momsen lägre. Det finns naturligtvis många fler liknande
            gränsdragningsproblem. Det är bl.a. därför som vi i motionen kräver
            en utredning.
          </note>
          <note>
            En noggrann utredning kan naturligtvis överväga olika frågeställningar
            och lämna förslag där nuvarande gränsdragningsfrågor så långt
            möjligt elimineras. I
          </note>
          <note>
            övrigt instämmer jag med Catharina Hagens anförande och yrkande.
          </note>
          <note>
            Fru talman! I reservation 3 krävs en utredning för att belysa
            och komma med förslag som ändrar nuvarande olyckliga utformning
            av momsbeskattningen inom kultursektorn.
          </note>
          <note>
            I reservation 4 av kd, fp och mp och reservation 5
          </note>
          <note>
            av Vänstern vill man också förändra momsen inom kultursektorn,
            men då utan det underlag som en noggrann utredning kan redovisa.
            Men syftet är i stort detsamma som det som framförs i reservation
            3.
          </note>
          <note>
            Fru talman! När vi kommer till avgörande av detta betänkande
            kommer det under punkt 2 att vara så att reservationerna 4 och
            5 behandlas först. Sedan blir det fråga om att ta ställning till
            utskottsmajoritetens förslag och reservation 3. Om reservation
            3 får majoritet kan en utredning om sänkt moms inom kultursektorn
            komma till stånd. Detta är möjligt om kd, fp och mp stöder reservation
            3 om en utredning för sänkt moms på kulturen.
          </note>
          <note>
            Jag hoppas att mina utskottskamrater från kulturutskottet som
            har hållit anföranden kommer att agera för en utredning om sänkt
            kulturmoms. Jag utgår från att Ewa Larsson, som talade så varmt
            nyss, kommer att satsa på att stödja reservation 3 för att få
            till stånd en utredning som möjliggör en sänkning av kulturmomsen.
          </note>
          <note>
            Fru talman! Om reservation 3 inte vinner majoritet och det därmed
            inte kommer till stånd en utredning om sänkt kulturmoms är det
            inte regeringens eller Socialdemokraternas fel, utan felet är
            de partiers som inte stöder reservation 3. Det är inte Socialdemokraternas
            fel att denna fråga begravs i Regeringskansliet och att våra studenter
            även fortsättningsvis måste betala full moms på studiemedel. Det
            är inte utskottsmajoritetens fel om de som dansar får betala full
            moms för detta. Felet är i så fall att reservation 3
          </note>
          <note>
            inte får bifall.
          </note>
          <note type="speaker">
            Anf. 150 EWA LARSSON (mp):
          </note>
          <note>
            Fru talman! Jag tycker att det är lite väl magstarkt av Moderaterna,
            som föreslår en gigantisk mastodontutredning av hela kultursektorn,
            att anklaga de partier som vill ha sänkt bokmoms nu för att vara
            de som förhindrar det. Är inte det att vända kappan efter vinden,
            därför att ni moderater inte vill ta ställning för bokmomsen just
            nu, att baka in den i en stor jätteutredning?
          </note>
          <note>
            Redan 1995 sade Moderaterna att man ville ha en sänkt bokmoms
            och att den skulle vara 6 %. Men sedan 1995 har det inte hänt
            så mycket mer. Jag tycker att det är bra att Moderaterna nu säger
            att man vill utreda hela momssektorn. Låt oss samarbeta inom skatteutskottet
            och kulturutskottet i den frågan! Men att avföra bokmomsfrågan
            från den aktuella dagordningen och stoppa in den i ett stort paket
            i en utredning där den ska verka under många år tycker jag är
            ohederligt.
          </note>
          <note type="speaker">
            Anf. 151 ROY HANSSON (m):
          </note>
          <note>
            Fru talman! Kultur är mer än böcker. Jag nämnde i mitt anförande
            dans och sång, och det finns mer.
          </note>
          <note>
            Därför finns det anledning att göra den här breda utredningen,
            just för att inte skapa fler gränsdragningsproblem.
          </note>
          <note>
            Var det inte så 1995, Ewa Larsson, att det skulle vara lägre
            moms på hela kulturen, där boken skulle ingå? Jag hörde det i
            ett anförande här för några minuter sedan. Det var väl så att
            det skulle vara den breda sänkningen av kulturmomsen. Det är just
            det som våra motioner och reservation 3 handlar om.
          </note>
          <note type="speaker">
            Anf. 152 EWA LARSSON (mp):
          </note>
          <note>
            Fru talman! Det finns en fråga som har varit uppe till behandling
            i kulturutskottet och skatteutskottet under alla år, ända sedan
            regeringen tillsatte en bokutredning efter kulturutredningen och
            beslut här i riksdagen. Gav inte den bokutredningen ett direktiv
            att utreda bokmomsen, vilket alla trodde att regeringen skulle
            göra då? Sedan dess har samtliga partier, men inte via sina partiprogram
            som Miljöpartiet utan genom enskilda ledamöter, agerat i den här
            frågan.
          </note>
          <note>
            Då tycker jag att det är fräckt att Moderaterna nu vill avföra
            bokmomsfrågan från den aktuella dagordningen och stoppa in den
            i ett stort mastodontpaket.
          </note>
          <note>
            Låt oss göra en sak i taget. Det går att göra små vinster också
            - man behöver inte vinna allt på en gång.
          </note>
          <note type="speaker">
            Anf. 153 ROY HANSSON (m):
          </note>
          <note>
            Fru talman! Jag har lite svårt att förstå Ewa Larssons inledande
            inlägg, så jag lämnar det därhän.
          </note>
          <note>
            Naturligtvis har vi moderater agerat för det här. Vi har skrivit
            en kommittémotion om just sänkning av kulturmomsen - en motion
            som vunnit gehör. Därför hoppas vi få gehör för detta, och därför
            är detta utformat i reservation 3. Var det inte så 1995, Ewa
          </note>
          <note>
            Larsson, att det skulle gälla all kultur, där boken skulle ingå?`
          </note>
          <note>
            Överläggningen var härmed avslutad.
          </note>
          <note>
            (Beslut fattades under 16 §.)
          </note>
          <note>
            Ajournering
          </note>
          <note>
            Kammaren beslutade kl. 16.54 på förslag av andre vice talmannen
            att ajournera förhandlingarna till kl. 17.00 då dagens votering
            skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            16 § Beslut om utskottsbetänkanden som slutdebatterats vid dagens
            sammanträde
          </note>
          <note>
            UU12 Svenskt deltagande i fredsstyrka i Kosovo
          </note>
          <note>
            Kammaren biföll utskottets hemställan.
          </note>
          <note>
            KU16 Kommuner och landsting i internationell samverkan
          </note>
          <note>
            Punkt 1 (Fråga om avslag på propositionen)
          </note>
          <note>
            1. utskottet
          </note>
          <note>
            2. res. 1 (fp)
          </note>
          <note>
            Votering:
          </note>
          <note>
            295 för utskottet
          </note>
          <note>
            16 för res. 1
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 71 m, 36 v, 40 kd, 15 c, 14 mp
          </note>
          <note>
            För res. 1: 1 m, 15 fp
          </note>
          <note>
            Frånvarande: 12 s, 10 m, 7 v, 2 kd, 3 c, 2 fp, 2 mp
          </note>
          <note>
            Carl-Erik Skårman (m) anmälde att han avsett att rösta ja men
            markerats ha röstat nej.
          </note>
          <note>
            Punkt 2 (Regeringens tillstånd vid s.k. direktexport av kommunala
            tjänster och vid kommunalt bistånd)
          </note>
          <note>
            1. utskottet
          </note>
          <note>
            2. res. 2 (m)
          </note>
          <note>
            Votering:
          </note>
          <note>
            239 för utskottet
          </note>
          <note>
            72 för res. 2
          </note>
          <note>
            2 avstod
          </note>
          <note>
            36 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 37 v, 40 kd, 16 c, 13 fp, 14 mp
          </note>
          <note>
            För res. 2: 72 m
          </note>
          <note>
            Avstod: 2 fp
          </note>
          <note>
            Frånvarande: 12 s, 10 m, 6 v, 2 kd, 2 c, 2 fp, 2 mp
          </note>
          <note>
            FiU16 Regeringens redovisning av resurser inom olika politikområden
          </note>
          <note>
            Kammaren biföll utskottets förslag.
          </note>
          <note>
            JuU14 Straffrättsliga frågor
          </note>
          <note>
            Punkt 2 (Skadestånd vid tortyr, m.m.)
          </note>
          <note>
            1. utskottet
          </note>
          <note>
            2. res. 1 (v)
          </note>
          <note>
            Votering:
          </note>
          <note>
            274 för utskottet
          </note>
          <note>
            38 för res. 1
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 71 m, 40 kd, 16 c, 15 fp, 14 mp
          </note>
          <note>
            För res. 1: 1 m, 37 v
          </note>
          <note>
            Frånvarande: 13 s, 10 m, 6 v, 2 kd, 2 c, 2 fp, 2 mp
          </note>
          <note>
            Jeppe Jonsson (m) anmälde att han avsett att rösta ja men markerats
            ha röstat nej.
          </note>
          <note>
            Punkt 5 (Diskriminering på grund av kön)
          </note>
          <note>
            1. utskottet
          </note>
          <note>
            2. res. 2 (mp)
          </note>
          <note>
            Votering:
          </note>
          <note>
            298 för utskottet
          </note>
          <note>
            14 för res. 2
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 72 m, 37 v, 40 kd, 16 c, 15 fp
          </note>
          <note>
            För res. 2: 14 mp
          </note>
          <note>
            Frånvarande: 13 s, 10 m, 6 v, 2 kd, 2 c, 2 fp, 2 mp
          </note>
          <note>
            Punkt 7 (Försäljning av sexuella tjänster)
          </note>
          <note>
            1. utskottet
          </note>
          <note>
            2. res. 3 (m, fp)
          </note>
          <note>
            Votering:
          </note>
          <note>
            225 för utskottet
          </note>
          <note>
            86 för res. 3
          </note>
          <note>
            1 avstod
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 37 v, 40 kd, 16 c, 13 mp
          </note>
          <note>
            För res. 3: 72 m, 14 fp
          </note>
          <note>
            Avstod: 1 fp
          </note>
          <note>
            Frånvarande: 12 s, 10 m, 6 v, 2 kd, 2 c, 2 fp, 3 mp
          </note>
          <note>
            Elver Jonsson (fp) anmälde att han avsett att avstå från att
            rösta men markerats ha röstat nej.
          </note>
          <note>
            Punkt 8 (Barnpornografi)
          </note>
          <note>
            1. utskottet
          </note>
          <note>
            2. res. 4 (kd)
          </note>
          <note>
            Votering:
          </note>
          <note>
            269 för utskottet
          </note>
          <note>
            44 för res. 4
          </note>
          <note>
            36 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 72 m, 37 v, 16 c, 15 fp, 10 mp
          </note>
          <note>
            För res. 4: 40 kd, 4 mp
          </note>
          <note>
            Frånvarande: 12 s, 10 m, 6 v, 2 kd, 2 c, 2 fp, 2 mp
          </note>
          <note>
            Punkt 10 (Elektroniska anslagstavlor)
          </note>
          <note>
            1. utskottet
          </note>
          <note>
            2. res. 5 (c)
          </note>
          <note>
            Votering:
          </note>
          <note>
            297 för utskottet
          </note>
          <note>
            16 för res. 5
          </note>
          <note>
            36 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 72 m, 37 v, 40 kd, 15 fp, 14 mp
          </note>
          <note>
            För res. 5: 16 c
          </note>
          <note>
            Frånvarande: 12 s, 10 m, 6 v, 2 kd, 2 c, 2 fp, 2 mp
          </note>
          <note>
            Punkt 12 (Psykisk misshandel)
          </note>
          <note>
            1. utskottet
          </note>
          <note>
            2. res. 7 (fp)
          </note>
          <note>
            Votering:
          </note>
          <note>
            298 för utskottet
          </note>
          <note>
            15 för res. 7
          </note>
          <note>
            36 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 72 m, 37 v, 40 kd, 16 c, 14 mp
          </note>
          <note>
            För res. 7: 15 fp
          </note>
          <note>
            Frånvarande: 12 s, 10 m, 6 v, 2 kd, 2 c, 2 fp, 2 mp
          </note>
          <note>
            Punkt 21 (Livstidsstraffet)
          </note>
          <note>
            1. utskottet
          </note>
          <note>
            2. res. 10 (v, mp, fp)
          </note>
          <note>
            Votering:
          </note>
          <note>
            244 för utskottet
          </note>
          <note>
            66 för res. 21
          </note>
          <note>
            3 avstod
          </note>
          <note>
            36 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 72 m, 40 kd, 16 c
          </note>
          <note>
            För res. 21: 37 v, 15 fp, 14 mp
          </note>
          <note>
            Avstod: 3 s
          </note>
          <note>
            Frånvarande: 12 s, 10 m, 6 v, 2 kd, 2 c, 2 fp, 2 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            JuU15 Särskild utlänningskontroll
          </note>
          <note>
            Kammaren biföll utskottets förslag.
          </note>
          <note>
            SkU14 Allmänna motioner om inkomstskatt m.m.
          </note>
          <note>
            Punkt 1 (Skattepolitikens inriktning)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (fp)
          </note>
          <note>
            Förberedande votering:
          </note>
          <note>
            75 för res. 1
          </note>
          <note>
            15 för res. 2
          </note>
          <note>
            223 avstod
          </note>
          <note>
            36 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            184 för utskottet
          </note>
          <note>
            72 för res. 1
          </note>
          <note>
            57 avstod
          </note>
          <note>
            36 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 37 v, 14 c, 14 mp
          </note>
          <note>
            För res. 1: 72 m
          </note>
          <note>
            Avstod: 40 kd, 2 c, 15 fp
          </note>
          <note>
            Frånvarande: 12 s, 10 m, 6 v, 2 kd, 2 c, 2 fp, 2 mp
          </note>
          <note>
            Punkt 2 (Landsbygds- och glesbygdsavdrag)
          </note>
          <note>
            1. utskottet
          </note>
          <note>
            2. res. 3 (c)
          </note>
          <note>
            Votering:
          </note>
          <note>
            168 för utskottet
          </note>
          <note>
            18 för res. 3
          </note>
          <note>
            127 avstod
          </note>
          <note>
            36 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 36 v, 13 mp
          </note>
          <note>
            För res. 3: 1 kd, 16 c, 1 mp
          </note>
          <note>
            Avstod: 72 m, 1 v, 39 kd, 15 fp
          </note>
          <note>
            Frånvarande: 12 s, 10 m, 6 v, 2 kd, 2 c, 2 fp, 2 mp
          </note>
          <note>
            Punkt 3 (Tjänstesektorn)
          </note>
          <note>
            1. utskottet
          </note>
          <note>
            2. res. 5 (m, kd, c, fp)
          </note>
          <note>
            Votering:
          </note>
          <note>
            170 för utskottet
          </note>
          <note>
            143 för res. 5
          </note>
          <note>
            36 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 37 v, 14 mp
          </note>
          <note>
            För res. 5: 72 m, 40 kd, 16 c, 15 fp
          </note>
          <note>
            Frånvarande: 12 s, 10 m, 6 v, 2 kd, 2 c, 2 fp, 2 mp
          </note>
          <note>
            Punkt 5 (Kompetenskonton)
          </note>
          <note>
            1. utskottet
          </note>
          <note>
            2. res. 7 (m, kd, c, fp)
          </note>
          <note>
            Votering:
          </note>
          <note>
            170 för utskottet
          </note>
          <note>
            143 för res. 7
          </note>
          <note>
            36 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 37 v, 14 mp
          </note>
          <note>
            För res. 7: 72 m, 40 kd, 16 c, 15 fp
          </note>
          <note>
            Frånvarande: 12 s, 10 m, 6 v, 2 kd, 2 c, 2 fp, 2 mp
          </note>
          <note>
            Punkt 6 (Idrottskonto)
          </note>
          <note>
            1. utskottet
          </note>
          <note>
            2. res. 8 (mp, c)
          </note>
          <note>
            Votering:
          </note>
          <note>
            276 för utskottet
          </note>
          <note>
            35 för res. 8
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 71 m, 37 v, 37 kd, 13 fp
          </note>
          <note>
            För res. 8: 1 m, 2 kd, 16 c, 2 fp, 14 mp
          </note>
          <note>
            Frånvarande: 13 s, 10 m, 6 v, 3 kd, 2 c, 2 fp, 2 mp
          </note>
          <note>
            Punkt 16 (Gåvor till ideell verksamhet, m.m.)
          </note>
          <note>
            1. utskottet
          </note>
          <note>
            2. res. 18 (m, kd)
          </note>
          <note>
            Votering:
          </note>
          <note>
            202 för utskottet
          </note>
          <note>
            111 för res. 18
          </note>
          <note>
            36 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 5 m, 37 v, 15 c, 12 fp, 14 mp
          </note>
          <note>
            För res. 18: 67 m, 40 kd, 1 c, 3 fp
          </note>
          <note>
            Frånvarande: 12 s, 10 m, 6 v, 2 kd, 2 c, 2 fp, 2 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SkU15 Allmänna motioner om mervärdesskatt
          </note>
          <note>
            Punkt 1 (Skattesats, digitala tjänster, import av bilar m.m.)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (fp)
          </note>
          <note>
            Förberedande votering:
          </note>
          <note>
            73 för res. 1
          </note>
          <note>
            15 för res. 2
          </note>
          <note>
            223 avstod
          </note>
          <note>
            38 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            225 för utskottet
          </note>
          <note>
            72 för res. 1
          </note>
          <note>
            16 avstod
          </note>
          <note>
            36 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 37 v, 39 kd, 16 c, 14 mp
          </note>
          <note>
            För res. 1: 72 m
          </note>
          <note>
            Avstod: 1 kd, 15 fp
          </note>
          <note>
            Frånvarande: 12 s, 10 m, 6 v, 2 kd, 2 c, 2 fp, 2 mp
          </note>
          <note>
            Punkt 2 (Böcker, nöjesparker, dans m.m.)
          </note>
          <note>
            1. utskottet
          </note>
          <note>
            2. res. 3 (m, c)
          </note>
          <note>
            3. res. 4 (kd, fp, mp)
          </note>
          <note>
            4. res. 5 (v)
          </note>
          <note>
            Förberedande votering 1:
          </note>
          <note>
            69 för res. 4
          </note>
          <note>
            36 för res. 5
          </note>
          <note>
            204 avstod
          </note>
          <note>
            40 frånvarande
          </note>
          <note>
            Kammaren biträdde res. 4.
          </note>
          <note>
            Förberedande votering 2:
          </note>
          <note>
            86 för res. 3
          </note>
          <note>
            69 för res. 4
          </note>
          <note>
            157 avstod
          </note>
          <note>
            37 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            154 för utskottet
          </note>
          <note>
            88 för res. 3
          </note>
          <note>
            70 avstod
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 36 v
          </note>
          <note>
            För res. 3: 72 m, 16 c
          </note>
          <note>
            Avstod: 1 v, 40 kd, 15 fp, 14 mp
          </note>
          <note>
            Frånvarande: 13 s, 10 m, 6 v, 2 kd, 2 c, 2 fp, 2 mp
          </note>
          <note>
            Punkt 7 (Miljömärkta produkter)
          </note>
          <note>
            1. utskottet
          </note>
          <note>
            2. res. 8 (mp)
          </note>
          <note>
            Votering:
          </note>
          <note>
            298 för utskottet
          </note>
          <note>
            14 för res. 8
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 71 m, 37 v, 40 kd, 16 c, 15 fp
          </note>
          <note>
            För res. 8: 14 mp
          </note>
          <note>
            Frånvarande: 12 s, 11 m, 6 v, 2 kd, 2 c, 2 fp, 2 mp
          </note>
          <note>
            Punkt 9 (Alternativa sjukdomsbehandlingar)
          </note>
          <note>
            1. utskottet
          </note>
          <note>
            2. res. 10 (mp)
          </note>
          <note>
            Votering:
          </note>
          <note>
            296 för utskottet
          </note>
          <note>
            15 för res. 10
          </note>
          <note>
            1 avstod
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 71 m, 37 v, 40 kd, 14 c, 15 fp
          </note>
          <note>
            För res. 10: 1 c, 14 mp
          </note>
          <note>
            Avstod: 1 c
          </note>
          <note>
            Frånvarande: 12 s, 11 m, 6 v, 2 kd, 2 c, 2 fp, 2 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            17 § Utvärdering av skuldsaneringslagen
          </note>
          <note>
            Föredrogs lagutskottets betänkande 2000/01:LU12
          </note>
          <note>
            Utvärdering av skuldsaneringslagen (förs.
          </note>
          <note>
            2000/01:RR4).
          </note>
          <note type="speaker">
            Anf. 154 TANJA LINDERBORG (v):
          </note>
          <note>
            Herr talman! Låt mig inledningsvis uttrycka min glädje över att
            det är ett enigt utskott som står bakom detta betänkande som rör
            utvärdering av skuldsaneringslagen. Den lagen har nu funnits i
            drygt sex och ett halvt år, och den kom till på initiativ av lagutskottet.
            Jag tror att de flesta numera är överens om att skuldsaneringslagen
            har betytt oerhört mycket för personer som är så skuldsatta att
            de kanske inte ens under resterande tid av livet har någon möjlighet
            att betala sina skulder.
          </note>
          <note>
            Sedan lagens tillkomst har det förekommit flera utvärderingar,
            och det har skett från olika håll, om hur lagen har tillämpats.
            Senast har Riksdagens revisorer i en rapport bl.a. visat att det
            finns brister i skuldsaneringsförfarandet och även i hanteringen.
            Det råder också oklarhet om rollfördelningen mellan kommunerna
            och kronofogdemyndigheterna, och ofta sker det dubbelarbete i
            de två första stegen. Dessutom konstaterar Revisorerna att handläggningstiderna
            i vissa fall är orimligt långa. Och under denna väntetid så ökar
            ju skulden dag för dag, vilket naturligtvis är oerhört besvärande
            för dem som är överskuldsatta.
          </note>
          <note>
            Det finns alltså ett stort erfarenhetsmaterial att tillgå, men
            det är väldigt svårt, tycker jag och utskottet, att få en överblick
            över hur lagen hittills har tilllämpats för att kunna dra några
            säkra slutsatser. Därför tycker utskottet att tiden nu är inne
            för en förutsättningslös och övergripande uppföljning och utvärdering
            av skuldsaneringslagen.
          </note>
          <note>
            Herr talman! När en skuldsatt man eller kvinna väl har fått beslut
            om skuldsanering innebär det att han eller hon måste leva på existensminimum
            eller förbehållsbelopp, som Kronofogdemyndigheten kallar det,
            i fem år. Och förbehållsbeloppet är i dag
          </note>
          <note>
            3 477 kr i månaden, eller ungefär lika mycket som vi riksdagsledamöter
            har i kostnadsersättning per månad. Den här summan ska inkludera
            alla nödvändiga utgifter som man kan tänkas ha. Kostnaderna för
            boendet däremot ligger vid sidan om. Men den som är underkastad
            skuldsanering ska dock ha en så billig bostad som möjligt.
          </note>
          <note>
            Tänk er själva att månad ut och månad in under fem år leva på
            3 477 kr. Men det värsta tycker jag nog trots allt är att när
            man väl är skuldfri så finns man kvar i kreditupplysningsregistret
            i ytterligare tre år. Och det tycker jag är fullständigt absurt.
            Det här registret fungerar som en typ av fotboja på dem som har
            avslutat sin skuldsanering. Man kan inte få ett telefonabonnemang.
            Och om t.ex. ungens cykel skulle bli stulen kan man inte heller
            köpa någon ny på avbetalning, om man inte råkar ha några kontanter.
          </note>
          <note>
            Jag tycker att om man en gång har gjort rätt för sig ska det
            vara bra med det. Man ska inte behöva hänga kvar i några register.
          </note>
          <note>
            Jag vill också lite kortfattat nämna att jag såg en annons i
            söndagens Aftonbladet. Den lyder:
          </note>
          <note>
            "Vill du låna smidigt per telefon, ska du söka lånet hos Nordbanken
            Finans.
          </note>
          <note>
            Gör så här:
          </note>
          <note>
            1. Ring 020-22 22 23 kl 9-20, lördagar och söndagar kl 10-17
          </note>
          <note>
            2. Du får besked i telefon
          </note>
          <note>
            3. Hämta pengarna på Posten"
          </note>
          <note>
            Det sista är väl i och för sig en överdrift tycker jag, eftersom
            det inte finns så många postkontor kvar.
          </note>
          <note>
            Men detta visar ändå att bankerna är på hugget och genom annonser
            vill förmå oss att ta telefonlån på lördagar och söndagar.
          </note>
          <note>
            Det är klart att den här sortens annonser är väldigt frestande
            för dem som har hamnat i ekonomiska trångmål, där man uppmanas
            att ringa ett 020-
          </note>
          <note>
            nummer för att få låna pengar. Det här är en typisk skuldfälla,
            vill jag påstå, därför att den effektiva räntan på ett lån är
            21,15 %. Jag tycker alltså att bankerna borde hålla sig för goda
            för att satsa på vad jag tycker är en mycket tvivelaktig marknadsföring.
          </note>
          <note>
            Jag yrkar bifall till förslaget i lagutskottets betänkande.
          </note>
          <note type="speaker">
            Anf. 155 RUNE BERGLUND (s):
          </note>
          <note>
            Herr talman! När en person ansöker om skuldsanering är det ett
            frivilligt åtagande. Saneringsperioden varar som regel i fem år
            efter beviljad skuldsanering.
          </note>
          <note>
            Och det är först nu som vi kan se hur lagstiftningen i dess helhet
            har fungerat när omkring 3 000 personer har genomgått en hel saneringsperiod.
          </note>
          <note>
            Lagutskottets beslut att föreslå riksdagen ett tillkännagivande
            till regeringen om en utvärdering av lagen kan kanske verka lite
            drastiskt, men jag tycker att vi har goda skäl för vårt ställningstagande
            efter att ha följt arbetet med skuldsanering på nära håll i flera
            år, genom många besök hos kommuner och kronofogdemyndigheter,
            genom löpande kontakter med personer som varit föremål för skuldsanering,
            genom olika utvärderingar, utskottsutfrågning och inte minst genom
            Riksdagens revisorers granskningar.
          </note>
          <note>
            Det allmänna omdömet är att lagen är viktig och har kommit för
            att stanna, men den anses krånglig att tillämpa. Det tar för lång
            tid från inledning till beslut.
          </note>
          <note>
            Det bör ske en genomlysning av orsakerna till den långsamma handläggningen.
            Det har hävdats att kommunerna och kronofogden skulle kunna ha
            en annan arbetsfördelning som förkortar handläggningstiderna.
          </note>
          <note>
            Det finns också andra skäl till en översyn. Vi lever nu i ett
            delvis annorlunda samhälle än när lagen stiftades. Vi har blivit
            medlemmar i EU med en ökad rörlighet på arbetsmarknaden. En fråga
            som man kan ställa i det sammanhanget är hur beviljad skuldsanering
            fungerar när personer som befinner sig i en skuldsaneringsprocess
            flyttar till ett annat land inom
          </note>
          <note>
            EU eller EES-området.
          </note>
          <note>
            Vi har också fått en mer avreglerad marknad. Det kan exempelvis
            gälla hyresmarknaden, telemarknaden och banksektorn där kreditvärdering
            och kreditvärdighet blivit en förutsättning för att individer
            ska kunna ta del av alla nya tjänster som erbjuds. Problemen omkring
            detta kan bäst illustreras genom ett brev som jag har fått av
            en person som beviljades skuldsanering för några år sedan och
            som har gett mig tillstånd att citera hans brev.
          </note>
          <note>
            Han skriver:
          </note>
          <note>
            "Skuldsaneringen innebär för min del att jag måste leva under
            mycket svåra förhållanden. Jag får inte någon telefon, inte hyra
            bostad, får inte något bankkonto att sätta in min lön på. Är det
            rimligt att jag som i lagens mening inte begått något brott ska
            hållas utanför samhället i flera år? Detta är ju inte något som
            direkt uppmuntrar mig till att sköta mitt åtagande, men jag har
            ändå lyckats hittills."
          </note>
          <note>
            Brevskrivaren oroar sig också över att han finns kvar i ytterligare
            tre år i kronofogdens register över betalningsanmärkningar när
            saneringsperioden är avslutad, precis det som ordföranden i utskottet
            nyss påpekade. Han säger att om så blir fallet så kommer det att
            ta tolv år från den tidpunkt då insolvensen inträffade tills han
            anses vara en kreditvärdig person.
          </note>
          <note>
            Det här är frågor som inte direkt hanteras inom skuldsaneringslagen,
            men det är konsekvenser som kan uppstå i samband med att man blir
            beviljad skuldsanering enligt lagens regler och som också bör
            belysas.
          </note>
          <note>
            En annan fråga är hur skuldsaneringslagen har fungerat i förhållande
            till de skulder som inte ingår i en skuldsanering.
          </note>
          <note>
            Skuldsaneringslagen är en viktig lagstiftning för de personer
            som av skilda skäl har hamnat i en ekonomisk situation som man
            inte längre behärskar.
          </note>
          <note>
            Lagen ger en möjlighet till ekonomisk rehabilitering och ett
            bättre liv i framtiden. Vi ser fram emot en genomgång av lagstiftningen
            som syftar till att den ska bli ännu bättre och framför allt innebära
            en effektivare handläggning av skuldsaneringsärenden. Låt oss
            vända på alla stenar för att åstadkomma en modern skuldsaneringslag
            för 2000-talet.
          </note>
          <note>
            Den hemställan om en översyn av lagen som vi nu föreslår sammanfaller
            med en delvis ny insolvenslagstiftning även inom företagsverksamheten.
            Vi ser fram emot att vi i Sverige om några år ha Europas modernaste
            insolvenslagstiftning både för företag och för privatpersoner,
            väl anpassad till vår omvärld och nya förutsättningar, helt enkelt
            en mer effektiv och modern skuldsaneringsprocess för både företag
            och privatpersoner.
          </note>
          <note>
            Ett enigt utskott föreslår härmed att riksdagen tillkännager
            för regeringen som sin mening vad utskottet anfört om en utvärdering
            av skuldsaneringslagen.
          </note>
          <note>
            Därmed innebär det delvis bifall till Riksdagens revisorers förslag
            samt bifall till de i betänkandet angivna motionerna.
          </note>
          <note type="speaker">
            Anf. 156 ROLF ÅBJÖRSSON (kd):
          </note>
          <note>
            Herr talman! Jag vill också uttrycka min glädje över att vi i
            utskottet är eniga om den totala utvärderingen av skuldsaneringslagen.
            Revisorerna har konstaterat att trots att skuldsaneringsärendena
            har blivit färre har handläggningstiderna hos flera kronofogdemyndigheter
            ökat. Även kommunernas handläggningstid är ibland mycket lång,
            konstaterar revisorerna. Vidare slår revisorerna fast att skuldsatta
            som behöver gå igenom samtliga steg i processen upplever den vara
            mycket tung och lång. Revisorerna är kritiska till lagens tillämpning
            och konstaterar att intentionerna vid lagens tillkomst ej har
            förverkligats.
          </note>
          <note>
            Jag var med i Insolvensutredningen, som lade fram sitt förslag
            1991 om en skuldsanering i Sverige.
          </note>
          <note>
            Det har inte blivit bra, men det är en mycket viktig lagstiftning,
            och jag tror att vi nu alla är överens att det är en lagstiftning
            som fyller sin plats inom ett civiliserat rättssamhälles ramar.
          </note>
          <note>
            Då ska man inte vara sämre än att man, när man konstaterar att
            det går knackigt och knöligt ute på fältet, tar itu med det och
            rättar till de felaktigheter som har blivit. Jag vill bara understryka
            att den form som den här lagstiftningen har fått i Sverige är
            helt unik i världen. Det finns all anledning i världen att återföra
            detta till ordningen.
          </note>
          <note>
            Jag konstaterar att vi är överens om en total översyn. Med den
            parlamentariska tryggheten i ryggen borde väl regeringen kunna
            göra någonting ganska så snabbt, till skillnad från vad myndigheterna
            har gjort när det gäller att utföra skuldsanering.
          </note>
          <note>
            Med det, herr talman, hemställer jag med Kristdemokraterna att
            utskottets förslag i betänkandet bifalls.
          </note>
          <note type="speaker">
            Anf. 157 KENTH HÖGSTRÖM (s):
          </note>
          <note>
            Herr talman! Det är bra att lagutskottet så kraftigt markerar
            att man vill tillgodose Riksdagens revisorers granskning av den
            nyss nämnda lagen. Men jag är väldigt förvånad över att lagutskottet
            skriver att man vill att regeringen ska göra "en förutsättningslös,
            samlad och övergripande" granskning av lagen. Borde den inte i
            stället vara "samlad och mycket preciserad"? Riksdagsrevisorerna
            pekar på ett antal svåra handläggningsbekymmer som drabbar de
            enskilda gäldenärerna. Det är det som är utgångspunkten för en
            samlad översyn, inte att det ska göras övergripande och förutsättningslöst.
          </note>
          <note>
            Jag ska för kammarens ledamöter berätta om en personlig bekant,
            som bedrev näringsverksamhet i slutet av 80-talet och i början
            av 90-talet, ganska framgångsrikt, tillsammans med sin hustru
            i handelsbolagsform. Han drabbades av den stora bankkrisen
          </note>
          <note>
            1991/1992 då alla banker i princip granskade sina utestående
            fordringar. Han var en av de tiotusentals näringsidkare och enskilda
            personer som fick sina lån uppsagda i den stora bankkrisens, den
            stora finanskrisens baksida.
          </note>
          <note>
            Det är tio år sedan nu. Han har ännu inte fått sin skuldsanering
            prövad. Han har tillsammans med sin hustru levererat in mellan
            8 000 och 10 000 kr i månaden varje år sedan 1992 till dessa fordringsägare.
          </note>
          <note>
            Han har blivit prövad för skuldsanering ett antal gånger, men
            kronofogden har inte ansett sig mäkta med att övertyga bankerna
            och fordringsägarna.
          </note>
          <note>
            Jag var med honom före jul till lagmannen i Hudiksvalls tingsrätt
            för att ändå försöka föra någon sorts talan. Han är en av tio-tjugotusentals
            som ännu inte har fått sin sal prövad, eller inte har orkat pröva
            sin sak därför han inte har fått någon kommunal hjälp eller orkat
            med att traska sig igenom den enorma svårighetsgrad som ligger
            i lagens tillämpning.
          </note>
          <note>
            Om han har tur kommer han att få en dom i april/maj i år. Får
            han den domen över sig får han leva på existensminimum ytterligare
            fem år och leverera in det de kan. Därefter ligger han kvar i
            registret i tre år till. Således kommer han att finnas under skuldsaneringens
            skugga i 18-19 år innan han är borta, i hela sitt produktiva liv!
            Jag är upprörd över hur fordringsägare, banker och andra kan hindra
            en adekvat tillämpning av lagen. Jag är upprörd över att inte
            den här riksdagen tidigare har sett till att lagen blir tillämpad
            på ett annat sätt.
          </note>
          <note>
            Jag tycker inte, ärade ledamöter, att det ska vara en förutsättningslös
            utredning. Den ska vara mycket preciserad, och den ska stå på
            de svagas sida.
          </note>
          <note type="speaker">
            Anf. 158 TANJA LINDERBORG (v):
          </note>
          <note>
            Herr talman! Det är fascinerande att se Kenth
          </note>
          <note>
            Högström så upprörd trots att han har fått sin motion delvis
            tillstyrkt.
          </note>
          <note>
            Jag hade varit ganska nöjd om Kenth Högström hade fortsatt att
            läsa vad som det de facto står i betänkandet. Vi säger att utvärderingen
            ska vara förutsättningslös, övergripande, men vi säger också att
            till grund för för utvärderingen ska ligga Riksdagens revisorers
            granskning, de överväganden som finns i motionerna plus uttalanden
            som denna riksdag tidigare har gjort.
          </note>
          <note>
            Jag hörde också Kenth Högström säga att han var väldigt upprörd
            över att riksdagen inte har gjort någonting tidigare. Såvitt jag
            kan minnas är detta första gången som Kenth Högström har lagt
            en motion i detta ärende.
          </note>
          <note type="speaker">
            Anf. 159 KENTH HÖGSTRÖM (s):
          </note>
          <note>
            Herr talman! Jag ska börja i den bakersta änden.
          </note>
          <note>
            På den korta tid jag har varit i riksdagen har jag försökt sätta
            mig in i den lagstiftning som gäller. Jag motionerade under den
            allmänna motionstiden. Jag har gått igenom Riksdagens revisorers
            rapport, och jag har försökt sätta mig in i några av de enskilda
            ärendena. Ett av dem redogjorde jag för nyss.
          </note>
          <note>
            På den korta tid jag har varit i denna kammare har försökt göra
            vad jag kunnat. Det har ni också gjort i lagutskottet. Jag berömmer
            er för att ni verkligen har tagit detta på allvar, för det är
            ni som i stort sett har beställt de renoveringar av lagen som
            ändå har gjorts.
          </note>
          <note>
            Men vad jag är så upprörd över är att denna signal från Riksdagens
            revisorer inte har kommit till oss tidigare.
          </note>
          <note>
            Det är ju ändå så - det är inte obekant för någon av er, inte
            för utredaren heller - att tiotusentals medborgare ännu inte har
            fått sin rättsliga sak prövad, därför att de inte har orkat ta
            sig igenom systemet. De har helt enkelt dukat under.
          </note>
          <note>
            Men jag är givetvis glad över att ni kräver en utredning. Men
            jag tycker inte att den ska vara förutsättningslös, det var det
            jag sade.
          </note>
          <note type="speaker">
            Anf. 160 TANJA LINDERBORG (v):
          </note>
          <note>
            Herr talman! Jag konstaterar att Kenth Högström trots allt är
            ganska nöjd med beslutet. Det är klart att denna utredning ska
            ha som utgångspunkt att gynna de svaga. Det är ju för dem som
            lagen är till. Det är viktigt att man tillämpar lagen så som det
            ursprungligen var tänkt.
          </note>
          <note>
            Men jag tror att också Kenth Högström vet att det förekom initialsvårigheter
            i början. Det var väldigt få som fick skuldsanering och det var
            problem med tolkningen. Nu finns det trots allt ett antal domstolsutslag.
          </note>
          <note>
            Jag delar Kenth Högströms ilska över bankerna.
          </note>
          <note>
            Jag tycker att de agerar helt otillständigt. De erbjuder oss
            lån, men de vill inte att vi ska komma till deras fantastiskt
            tjusiga lokaler som kostar massor av pengar, utan vi ska stå på
            gatan och frysa i bankomatköer när vi ska hämta våra pengar. Vi
            får ett kort som vi får betala för, och nu vill de inte heller
            stå till tjänst med det, utan vi ska göra allt via Internet, samtidigt
            som avgifterna ökar hela tiden.
          </note>
          <note>
            Kenth Högström och jag är helt överens om att är det någon som
            vi ska ge bannor i dag är det inte lagutskottet och riksdagen,
            utan det är bankerna.
          </note>
          <note type="speaker">
            Anf. 161 KENTH HÖGSTRÖM (s):
          </note>
          <note>
            Herr talman! Vi är helt överens på den punkten.
          </note>
          <note>
            Bankerna har en stor skuld i detta. Under den stora skälvans
            tidevarv 1991-1993, i bakvattnet av finansbolagets Nyckelns kollaps
            sade man upp krediterna för tiotusentals småföretagare, förutom
            att de hade lånat ut för mycket pengar till stora byggen här i
          </note>
          <note>
            Stockholm. Sedan fick staten gå in med stora skattemedel och
            sanera. Men kvar ligger kraven från bankerna. De kräver de enskilda
            näringsidkarna och de enskilda låntagarna på pengar i de längsta.
          </note>
          <note>
            De enskilda personerna har tyvärr inget att sätta emot. De har
            ingen möjlighet att hejda denna enorma fordran, därför att det
            enda som står på deras sida är den här lagen och den eventuella
            rättsliga hjälp som de skulle kunna få om kommunen hade en konsumentvägledare,
            vilket inte alla kommuner har. Alltså är det väldigt många som
            inte orkar att ta sig igenom.
          </note>
          <note>
            Återigen: Den här debatten ska ses som ett varningens tecken
            till kreditgivarna. De måste vara försiktiga när de lämnar krediter.
            Och när de väl har gjort det måste de också ta ansvar för att
            de som har fått krediter får en riktig chans att sköta sina lån,
            skulder, räntor och amorteringar. Erfarenheterna från bankkrisen
            visar på motsatsen.
          </note>
          <note>
            Tanja Linderborg, vi är överens om att rättspatoset ska gälla
            de enskilda och att vi ska hjälpa de svaga, och det skulle ha
            kommit långt tidigare. Men vilket medel har de till sitt förfogande?
            Konsumentvägledning finns inte överallt. De får ingen rättslig
            hjälp. Problemet är att alla inte kan föra sin talan inför vare
            sig kronofogde eller fordringsägare, tyvärr.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 22 mars.)
          </note>
          <note>
            Ajournering
          </note>
          <note>
            Kammaren beslutade kl. 17.53 på förslag av talmannen att ajournera
            förhandlingarna till kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            18 § Föräldraförsäkring och föräldraledighet
          </note>
          <note>
            Föredrogs socialförsäkringsutskottets betänkande
          </note>
          <note>
            2000/01:SfU10
          </note>
          <note>
            Föräldraförsäkring och föräldraledighet (prop.
          </note>
          <note>
            2000/01:44).
          </note>
          <note type="speaker">
            Anf. 162 CECILIA MAGNUSSON (m):
          </note>
          <note>
            Fru talman! Jag hoppas att kvällens debatt ska bli lika spännande
            som den avslutningsfest för Gun
          </note>
          <note>
            Hellsvik som justitieutskottet i kväll håller och som jag som
            suppleant fick lämna. Men det här är ju mycket spännande, så jag
            ser fram emot det.
          </note>
          <note>
            Det vi nu ska debattera är samhällets stöd till föräldrar. Framför
            allt gäller frågorna i dag stödet till småbarnsföräldrar. Tyvärr
            är de framlagda förslagen bara förändringar inom det rådande systemet,
            ett system som blir alltmer ogenomträngligt, svåradministrerat
            och dyrt för dem som ska betala - och väldigt otryggt för dem
            som är beroende av det. Till råga på allt är den rådande uppfattningen
            att vi ska vara väldigt stolta över detta och absolut inte kritisera
            det.
          </note>
          <note>
            Att kritisera systemet i dess helhet är inte bra, och det är
            väldigt synd, tycker jag.
          </note>
          <note>
            Vi är alla medvetna om att det behöver födas många barn i det
            här landet, men vi har olika förslag till hur man bäst stöttar
            dem som står i begrepp att försöka få barn eller funderar på att
            skaffa fler barn.
          </note>
          <note>
            Vi moderater vill i så stor utsträckning som möjligt ge föräldrarna
            självbestämmande kring frågorna om deras föräldraskap och omvårdnaden
            om deras barn.
          </note>
          <note>
            Vi vill ge förutsättningar för ett tryggt föräldraskap.
          </note>
          <note>
            Vi vet att väldigt många föräldrar i dag känner en stor otrygghet
            i sitt väldigt viktiga föräldraskap. Det beror på att de inte
            känner att de har beslutanderätten över sina barns väl och ve.
            De har inte heller ekonomiska förutsättningar att forma sina liv
            efter barnens behov. En stor bov i det här dramat är skatterna.
          </note>
          <note>
            I dag betalar en ensamstående mamma med barn, eller pappa för
            den delen, lika mycket skatt som en ensamstående vuxen utan barn.
            Sedan kompenseras visserligen detta till en del med bidragssystemet.
            Men politikerna avgör hur föräldraskapet ska utövas, inte de som
            har satt barnen till världen och har ansvaret för dem. Detta är
            det stora felet. Det är nästintill inhumant.
          </note>
          <note>
            Låt mig ge ett exempel. En undersköterska med ett barn bor ensam,
            en s.k. ensamstående, och tjänar
          </note>
          <note>
            12 500 kr per månad. Det är ingen särskilt hög lön.
          </note>
          <note>
            Då får hon en årsinkomst på 150 000 kr. På det betalar hon skatt
            - 46 000 kr. Kvar att leva på är 104 000
          </note>
          <note>
            kr. Det är lika mycket som en ensamstående vuxen utan barn har
            att leva på. Sedan får hon barnbidrag -
          </note>
          <note>
            11 400 kr. Hon får bostadsbidrag för sin inkomstnivå på 22 700
            kr och underhållsstöd - för det tillämpar de flesta barnföräldrar
            - på 14 100 kr. Tillsammans ger dessa bidrag 48 200 kr.
          </note>
          <note>
            Som ni kommer ihåg betalade hon en skatt på
          </note>
          <note>
            46 000 kr. Hon får bidrag på 48 200 kr. Skillnaden är
          </note>
          <note>
            2 200 kr. Vilken satsning på barnfamiljerna är det, när samhället
            ger henne 2 200 kr på årsbasis?
          </note>
          <note>
            Regeringen säger att den nuvarande familjepolitiken syftar till
            att ge ekonomisk trygghet under den period familjen har stor försörjningsbörda.
            Med det givna exemplet vill jag visa att barnfamiljerna själva
            får betala sina bidrag. De får stå för lejonparten av de bidrag
            som det sägs att de får.
          </note>
          <note>
            Om vi satte det här exemplet i ett moderat skattesammanhang skulle
            den ensamstående mamman dels få ett grundavdrag på 50 000 kr,
            dels ett barnavdrag på 12 000 kr per år och barn. Nu hade hon
            ju bara ett barn. Även om vi tog bort alla bidragsformer - socialdemokraterna
            brukar ju vara väldigt snabba med att tala om hur hemskt det kommer
            att bli när moderaterna får möjlighet att genomföra sin politik,
            fast nu föreslår vi ju inte detta - skulle den här mamman ändå
            ha 14 000 kr mer att leva på per år än med socialdemokratisk politik.
          </note>
          <note>
            Socialdemokraterna tilltror inte föräldrarna det ansvar föräldraskapet
            innebär. De sätter upp regler för hur föräldraskapet ska utövas.
            De föräldrar som inte vill utöva sitt föräldraskap på det sätt
            som är bestämt förlorar alla möjligheter, ekonomiska och andra,
            att utöva sitt föräldraskap. Det är här skiljelinjen går i familjepolitiken.
          </note>
          <note>
            Fru talman! Jag ska också ta upp propositionen och dess förslag.
            Innan jag glömmer det vill jag även yrka bifall till reservation
            1 under punkt 1. Självfallet står jag i övrigt bakom alla moderata
            reservationer, men jag väljer att yrka bifall bara till reservation
            1.
          </note>
          <note>
            Trots att vi moderater har en helt annan helhetssyn i de här
            frågorna har vi bifallit de goda förslagen i regeringens proposition.
            Jag ska börja med att tacka socialförsäkringsministern för det
            utomordentliga förslaget när det gäller de ensamstående föräldrarnas
            möjlighet att utnyttja pappadagarna. Det är en moderat hjärtefråga
            som socialdemokrater i flera år inte bara har förkastat utan aktivt
            motarbetat, men som nu presenteras som regeringens politik. Jag
            är väldigt tacksam för det, tacksam för de ensamstående mammors
            och fäders skull som verkligen behöver det här.
          </note>
          <note>
            Det är bra att vi nu genomför detta förslag och underlättar för
            föräldrar att vara en bra anknytning till varandra den första
            viktiga tiden efter en förlossning.
          </note>
          <note>
            Vi ställer oss också bakom förslaget om att överlåta tillfällig
            föräldrapenning till någon annan när man själv är för sjuk för
            att ta hand om sitt barn. Att förbättra skyddet för de föräldrar
            som upplevt sitt späda barns död är också ett mycket angeläget
            förslag.
          </note>
          <note>
            Tyvärr finns det ett antal mycket dåliga förslag också. Jag börjar
            med förslaget om införande av en extra pappamånad, som kostar
            ca 1 250 000 000 kr att genomföra. De borgerliga partierna har
            gemensamt valt att föreslå att de pengarna används till något
            annat och bättre som alla föräldrar har användning för. Dessutom
            vill jag gärna ställa detta i jämförelse med ett förslag som regeringen
            inte har lagt fram men som samtliga borgerliga partier står bakom,
            och det är höjningen av garantibeloppet. Att tro att man kan leva
            på 60 kr per dag när man är hemma och tar hand om ett barn är
            att inte leva i verkligheten som den är i dag.
          </note>
          <note>
            Men regeringen och dess stödpartier står inte bakom en höjning
            av garantibeloppet. Det gör däremot de borgerliga partierna.
          </note>
          <note>
            Man lägger fram ett antal förslag som fördyrar, försämrar och
            försvårar genomskinligheten i det system som finns. Jag tycker
            att det är väldigt synd att man inte heller i detta förslag har
            gett en helhetssyn på familjepolitiken.
          </note>
          <note>
            Ett tidigare mycket debatterat förslag här i riksdagen var ju
            maxtaxan. I den borgerliga politiken har vi föreslagit alternativ
            till maxtaxan. Det ligger i förslaget att inte införa den extra
            pappamånaden. Vi har en vision om en helhet i föräldra- och familjepolitiken.
          </note>
          <note type="speaker">
            Anf. 163 FANNY RIZELL (kd):
          </note>
          <note>
            Fru talman! Familjen är troligtvis den viktigaste institutionen
            i våra liv. Vår syn på familjen och dess ställning i samhället
            påverkar vår syn på stödet till familjerna. Vi kristdemokrater
            vill arbeta för att skapa de bästa förutsättningarna för föräldrar
            att fungera i sin föräldraroll och kunna förena familje- och yrkesliv.
            För detta krävs att föräldrarnas valfrihet ökar och att utrymme
            skapas för en mångfald barnomsorgsformer.
          </note>
          <note>
            Vi kristdemokrater tror att föräldrar och barn behöver mer tid
            tillsammans. Den uppfattningen stöds av många gjorda undersökningar.
            Vi tror också att en fördelning mellan förvärvsarbete och omsorg
            om barnen som just passar familjens önskemål skulle ge ökad familjestabilitet
            och bättre kontakt mellan barn och föräldrar.
          </note>
          <note>
            Det är viktigt att ha en bra föräldraförsäkring, förskola och
            skola med god kvalitet, men regelsystemen för föräldraförsäkring,
            barnomsorg och tjänstledighet måste samverka så att de skapar
            förutsättningar för föräldrarna att tillbringa mer tid med sina
            bar. Tid ger kvalitet, det kanske rentav är så att tid är kvalitet.
          </note>
          <note>
            Vi avstyrker regeringens förslag om förlängd föräldrapenning
            med 30 dagar. Vi föreslår i stället tillsammans med Moderaterna,
            Centern och Folkpartiet att ett barnomsorgskonto införs. Det ger
            familjerna likvärdiga möjligheter och större möjligheter att välja
            skräddarsytt. Så här ser paketet ut:
          </note>
          <note>
            Barnomsorgskontot ska omfatta alla barn i förskoleåldern och
            bör införas fr.o.m. 2002. Det införs med 40 000 kr för ettåringar
            och 20 000 kr för tvååringar. Maximalt 20 000 kr får tas ut varje
            år.
          </note>
          <note>
            Vidare ska styrkta barnomsorgskostnader vara avdragsgilla i den
            kommunala beskattningen, vilket innebär en stor ekonomisk förbättring
            för barnfamiljerna. Skatteavdragen kan göras under hela förskoletiden
            och gäller samtliga barnomsorgskostnader oavsett tillsynsform.
            Avdrag får göras med maximalt
          </note>
          <note>
            50 000 kr per barn och år.
          </note>
          <note>
            Vi anser dessutom att privat och kooperativ barnomsorg bör få
            samma villkor som den kommunala förskolan. Vi vill ha etableringsfrihet
            inom barnomsorgen. Kontot ger föräldrar möjlighet att välja barnomsorg,
            gå ned i arbetstid eller stanna hemma under en del av barnens
            uppväxt.
          </note>
          <note>
            Vi vill till barnomsorgskontot också koppla rätt till föräldraledighet
            i tre år med bibehållen rätt att återvända till arbetet. Föräldrarna
            kan dela upp ledigheten mellan sig om båda föräldrarna arbetar
            eller studerar. Jag tycker att det ger papporna en ny chans.
          </note>
          <note>
            Fru talman! Tidigare fanns s.k. kontaktdagar. De togs bort vid
            budgetsaneringen. Vi har under de senaste åren motionerat om återinförande
            av kontaktdagarna, två dagar per barn och år som föräldrarna skulle
            kunna använda till att besöka barnets skola eller förskola. De
            gällde barn mellan fyra och tolv år.
          </note>
          <note>
            Regeringen lovade i den senaste höstbudgetpropositionen att de
            skulle återinföras. Tyvärr visar det sig nu att regeringen bröt
            löftet. Det är bara en dag som återförs och den gäller från det
            kalenderår barnet fyller sex år t.o.m. det kalenderår barnet fyller
            elva. I
          </note>
          <note>
            reservationen upprepar vi vårt krav.
          </note>
          <note>
            Vi beskriver i vår motion de svårigheter som finns att kombinera
            studier och föräldraskap. Det tilläggslån som skulle ges till
            dem vars "studier medför en ansträngd ekonomi" nekas dem som till
            följd av barnafödande har en ansträngd ekonomi om man inte har
            arbetat tidigare och skaffat sig en SGI. Systemet ger till dem
            som redan har en skaplig ekonomi, men nekar dem som har det sämre
            ställt.
          </note>
          <note>
            Det är faktiskt fler än vi kristdemokrater som har sett behovet.
            I TCO-tidningen skriver Marianne Jönsson och Anita Jönsson:
          </note>
          <note>
            "Politiken kan skapa förutsättningar så att även studenter har
            råd att skaffa barn." Det är klart att viss politik kan, men tydligen
            i nuläget inte den socialdemokratiska.
          </note>
          <note>
            Vi har i flera motioner pekat på den genant låga nivån på garantibeloppet
            i föräldraförsäkringen, 60
          </note>
          <note>
            kr. I år är vi fyra partier som har motionerat om detta.
          </note>
          <note>
            Det är ju synd att artikelförfattarna inte har kunnat påverka
            den socialdemokratiska regeringen eller utskottskolleger. Men
            icke!
          </note>
          <note>
            Marianne Jönsson och Anita Jönsson skriver att en höjning av
            grundbeloppet i föräldraförsäkringen kunde vara ett steg i rätt
            riktning. Visst kunde det. Jag tycker att garantibeloppet åtminstone
            borde vara i paritet med det grundbelopp som finns i arbetslöshetsförsäkringen.
            Det skulle ge en bättre ekonomisk situation för arbetslösa, för
            studerande och för dem som har studerat färdigt men inte fått
            in en fot på arbetsmarknaden.
          </note>
          <note>
            Sedan skriver man också i nämnda artikel:
          </note>
          <note>
            "Borgerligheten har genom sin avdragspolitik reducerat barnen
            till en restpost i den förenklade självdeklarationen." Jag tycker
            att det är en väldigt låg argumentation och jag ska inte kommentera
            detta, men det kunde vara intressant att få en förklaring av vad
            man menar med det.
          </note>
          <note>
            På några punkter stöder vi regeringens förslag. Vi tycker att
            det är bra att någon annan än föräldern i vissa situationer kan
            få tillfällig föräldrapenning under högst tio dagar för att närvara
            vid förlossning, sköta hemmet eller sköta barn. Om en förälder
            på grund av sjukdom eller smitta inte kan sköta sitt barn ska
            någon annan försäkrad som avstår från förvärvsarbete kunna ges
            rätt till tillfällig föräldrapenning.
          </note>
          <note>
            Vi tillstyrker regeringens förslag på dessa punkter, liksom att
            arbetstiden reduceras med en åttondel. Det kan underlätta för
            familjer att få förvärvsarbete och familjesituation att kommunicera.
          </note>
          <note>
            Fru talman! Vi står naturligtvis bakom alla våra reservationer,
            men jag yrkar bifall bara till reservation nr 10 under punkt 10.
          </note>
          <note type="speaker">
            Anf. 164 BIRGITTA CARLSSON (c):
          </note>
          <note>
            Fru talman! När vi nu debatterar föräldraförsäkringen och föräldraledighet
            vill jag börja med mina yrkanden. Jag står givetvis bakom alla
            våra reservationer till detta betänkande men yrkar bifall endast
            till reservationerna 1, 10 och 14.
          </note>
          <note>
            Grunden för Centerpartiets politik är att skapa förutsättningar
            för människor att växa. Genom att främja valfrihet, självbestämmande
            och livskraft i hela landet skapas möjligheter för människor att
            göra val efter sina egna värderingar och ta ansvar för sin egen
            situation.
          </note>
          <note>
            Detta gäller i allra högsta grad inom familjeområdet. En bra
            familjepolitik ger stöd i föräldraskapet men övertar inte ansvaret
            för uppfostran och utveckling. Den utgår från familjens olika
            förhållanden och styr inte in alla i samma mall. Den bygger också
            på valfrihet, flexibilitet och rättvisa.
          </note>
          <note>
            Att ha möjlighet att kombinera föräldraskap med förvärvsarbete
            är en viktig utgångspunkt för den svenska familje-, arbetsmarknads-
            och jämställdhetspolitiken. Men detta leder ibland till att det
            uppstår målkonflikter, i första hand inom de områden som berör
            fördelnings- och jämställdhetspolitiken. I grunden kan konflikten
            bestå i det sätt på vilket systemet kring föräldraförsäkring och
            föräldraledighet är utformat, i kombination med de attityder och
            strukturer som finns i vårt samhälle.
          </note>
          <note>
            Alltsedan 1960-talet har det funnits en stark koppling mellan
            kvinnors deltagande på arbetsmarknaden och svensk familjepolitik.
            Målsättningen för familjepolitiken har varit att göra det möjligt
            att förena kvinnors och mäns förvärvsarbete och familjeliv samtidigt
            som barn får en trygg uppväxt.
          </note>
          <note>
            Merparten av föräldraledigheten tas ut av kvinnor.
          </note>
          <note>
            En starkt bidragande orsak är säkert skillnaderna i kvinnors
            och mäns löner men säkert också skillnader i förvärvsfrekvensen
            mellan kvinnor och män. Det är dessutom inte ovanligt att män
            aktivt motarbetas av arbetsledning och arbetskamrater på sin arbetsplats
            när de försöker ta del av sin lagstadgade rätt till pappaledighet.
            Att detta förekommer efter dessa år med pappamånad är inte bra
            för jämställdhetsarbetet.
          </note>
          <note>
            Det är inte lika illa överallt. Det finns exempel på företag
            som går in och betalar den mellanskillnad som uppstår när man
            tar ut sin föräldraledighet. Möjligheterna till och uttag av föräldraledighet
            borde vara meriterande för såväl företag som arbetsgivare. Centerpartiet
            anser att det faktiska uttaget av föräldraledighet för personalen
            bör återges i företags och förvaltningars verksamhetsberättelser.
          </note>
          <note>
            Fru talman! Kopplingen till tidigare inkomst och ersättningsnivå
            leder till att många familjer väntar med att skaffa barn till
            dess de har avslutat sina studier och fått ett stabilt fäste på
            arbetsmarknaden. En förklaring till detta är den låga garantinivån
            i föräldraförsäkringen - som båda föregående talare har tagit
            upp. Systemet i sig ger således inte alla föräldrar likvärdiga
            möjligheter, utan bär med sig en inbyggd ojämlikhet som enligt
            Centerpartiet inte kan accepteras.
          </note>
          <note>
            Barn ska födas av kärlek, inte på grund av ekonomiska ersättningar.
            Men det går inte att komma ifrån att de ekonomiska förutsättningarna
            har en stor betydelse när det gäller familjeplaneringen.
          </note>
          <note>
            Centerpartiet har föreslagit att garantinivån ska höjas från
            nuvarande nivå på 60 kr om dagen till 200
          </note>
          <note>
            kr om dagen. En höjning av garantinivån inom föräldraförsäkringen
            skulle på ett avsevärt sätt förbättra situationen för de sämst
            ställda barnfamiljerna.
          </note>
          <note>
            Fru talman! Centerpartiet värnar om barnfamiljernas valfrihet
            vad gäller möjligheterna till val av barnomsorg och föräldraledighet.
            För Centerpartiet handlar det om att ge möjligheter för många
            olika typer av familjer och familjebildningar att själva forma
            sin vardag efter sina egna förutsättningar. Det leder till en
            ökad trygghet och livskvalitet.
          </note>
          <note>
            Den beräknade kostnaden för förlängningen av föräldraledigheten,
            1 miljard kronor, kan på ett mer sympatiskt och för föräldrarnas
            självbestämmande bättre sätt användas genom att införa det av
            Centerpartiet föreslagna barnomsorgskontot. Barnomsorgskontot
            finansieras genom att dels avstå från att förlänga föräldraledigheten
            med 30 dagar, dels riva upp det beslut om en maxtaxa inom barnomsorgen
            som riksdagen tidigare har fattat beslut om.
          </note>
          <note>
            Fru talman! Den nya förmånsnivån som regeringen föreslår i propositionen
            ska möjliggöra för föräldrar att ta ut en åttondels förmån från
            föräldraförsäkringen. Det är lovvärt att regeringen försöker att
            öka möjligheterna för föräldrar att vara mer tillsammans med sina
            barn, men tyvärr innebär den föreslagna förändringen en väldigt
            liten förbättring för dem som behöver det mest.
          </note>
          <note>
            Förändringen medför en ökad administrativ belastning för både
            företag och försäkringskassans handläggare. I stället bör man
            söka åstadkomma ett ökat konsumtionsutrymme för föräldrarna, vilket
            medför att föräldrarna även kan välja hur detta utrymme ska disponeras.
            Det ökade konsumtionsutrymmet bör i första hand riktas mot låg-
            och medelinkomsttagarna.
          </note>
          <note>
            Fru talman! Det är av stor vikt att det finns möjlighet för föräldrar
            att aktivt delta i och bidra till skolans verksamhet. Detta visar
            inte minst den senaste tidens debatt om skolan som en trygg arbetsplats
            för eleverna. Med fler vuxna som aktivt deltar i skolans verksamhet
            förbättras förutsättningarna för skolan att lyckas med sitt uppdrag,
            dvs. att ge barn och ungdomar lust att lära.
          </note>
          <note>
            Kontaktdagarna har en stor roll i detta arbete, men de är även
            förknippade med vissa problem. Erfarenheterna av när och på vilket
            sätt uttag av kontaktdagar sker är inte enbart positiva. Därför
            vill vi i Centerpartiet att det ska utredas om det är just genom
            kontaktdagar som föräldrars delaktighet och närvaro i skolan förbättras.
          </note>
          <note>
            Fru talman! Den föreslagna förändringen i frågan om förläggning
            av delledighet slår olika mot olika typer av företag beroende
            på företagens verksamhet och storlek. Detta kan i förlängningen
            leda till stora gränsdragningsproblem vad gäller bedömningen av
            vad som kan sägas utgöra en allvarlig störning. Det föreligger
            en uppenbar risk att den föreslagna förändringen kommer att drabba
            små och medelstora företag i större utsträckning än större företag.
          </note>
          <note>
            Centerpartiet anser att möjligheterna till samvaro mellan föräldrar
            och barn är viktiga både för barn och föräldrar. Däremot är det
            inte önskvärt att dessa möjligheter kan komma att inskränkas av
            en lagstiftning som i förlängningen kan komma att missgynna arbetslösa
            småbarnsföräldrars möjligheter att delta på arbetsmarknaden. Risken
            finns att företagare undviker att anställa småbarnsföräldrar på
            grund av denna förändring i lagstiftningen.
          </note>
          <note>
            Det är tveksamt om den av regeringen föreslagna förändringens
            positiva effekter avseende valfrihet för arbetstagaren står i
            relation till de inskränkningar som detta medför för i första
            hand små och mindre företag. Det är därför önskvärt att denna
            förändring inte genomförs nu, utan att den kopplas till den utredning
            som tillsatts med anledning av översynen av arbetstidslagen, semesterlagen
            och övrig ledighetslagstiftning.
          </note>
          <note type="speaker">
            Anf. 165 CECILIA MAGNUSSON (m) replik:
          </note>
          <note>
            Fru talman! Vi talar om vikten av att förenkla för företagare
            och att det ska vara enkelt att vara förälder.
          </note>
          <note>
            De regler som vi har nu är snåriga, och nu föreslås fler snåriga
            regler som försvårar för företagen, fördyrar och gör det hela
            mer komplicerat.
          </note>
          <note>
            Samtidigt talar Birgitta Carlsson om kontaktdagarnas betydelse.
            Vi vet ju att kontaktdagarna inte bara är positiva. Jag skulle
            gärna vilja att Birgitta
          </note>
          <note>
            Carlsson förtydligade sig när det gäller varför kontaktdagarna
            är så viktiga som institut. Det finns väl andra sätt att öka deltagandet
            i skolan för föräldrarna?
          </note>
          <note>
            Ingår det inte i föräldraskapet att delta aktivt i sina barns
            utbildning?
          </note>
          <note type="speaker">
            Anf. 166 BIRGITTA CARLSSON (c) replik:
          </note>
          <note>
            Fru talman! Jag förstod inte riktigt Cecilia Magnussons fråga.
            Vi vet om att dagarna inte alltid används till det de ska. Det
            är därför som vi föreslår att man ska utreda om det är det bästa
            sättet att använda sig av kontaktdagar för att öka kontakterna
            mellan familjen och skolan. Det råder inget som helst tvivel om
            att det samarbetet är oerhört viktigt, dvs. att föräldrarna tar
            ett aktivt ansvar även för sina barns skolgång. Det är lättare
            om det finns en god och regelbunden kontakt med personalen i skolan,
            för att ha ett bra samspel tillsammans med dem som finns kring
            det egna barnet.
          </note>
          <note type="speaker">
            Anf. 167 CECILIA MAGNUSSON (m) replik:
          </note>
          <note>
            Fru talman! Vi är helt överens om att det är viktigt att man
            som förälder ska ha en god och regelbunden kontakt med sitt barns
            skola. Men får man det enbart med hjälp av kontaktdagar? Birgitta
            Carlsson och
          </note>
          <note>
            Centerpartiet påtalar ju de brister och negativa effekter som
            kontaktdagar har, och ändå tycker Centerpartiet att frågan ska
            utredas. Jag tycker inte att det är ett bra sätt. Det finns andra
            möjligheter att vara ledig för att engagera sig i sitt barns skolgång.
            Jag undrar varför Centerpartiet kräver att kontaktdagarna ska
            utredas, när man vet att de är negativa ur så många aspekter.
            Vad är det som är så positivt med just kontaktdagarna att de ska
            utredas?
          </note>
          <note type="speaker">
            Anf. 168 BIRGITTA CARLSSON (c) replik:
          </note>
          <note>
            Fru talman! Jag har haft kontakt både med föräldrar och lärare.
            Det råder inget som helst tvivel om att när kontaktdagarna drogs
            in - ett förslag som vi stod bakom - minskade föräldrarnas deltagande
            i skolarbetet enormt. Man måste verkligen kontrollera och se vad
            som går att göra för att stödja och uppmuntra föräldrar att ta
            större del i skolarbetet.
          </note>
          <note>
            Det är oerhört viktigt att barn och ungdomar får en bra start
            i livet. En bra start i livet tror jag att de kan få om man på
            olika sätt hjälper och stöder dem och ser till att de, som jag
            nämnde tidigare, får en lust att lära och lära för livet. Det
            är väldigt viktigt att de får nytta av skolgången. Det är lite
            för många elever i dag som inte använder tiden i grundskolan på
            rätt sätt, utan de får nästan gå direkt från grundskola till ytterligare
            utbildning som de borde ha kunnat inhämta under sin tid i grundskolan.
          </note>
          <note type="speaker">
            Anf. 169 BO KÖNBERG (fp):
          </note>
          <note>
            Fru talman! Två grundläggande saker att hantera i en bra familjepolitik
            är för det första hur kvinnor och män ska ha så goda förutsättningar
            som möjligt att ta ansvar för familjen och barnen och för det
            andra hur det ska kunna ske på ett sådant sätt att det går att
            förena yrkesliv och familjeliv.
          </note>
          <note>
            I vår familjepolitik utgör följande principer grunderna:
          </note>
          <note>
            - att föräldrarna har ett gemensamt ansvar för vården av barn
            och hem och familjens försörjning,
          </note>
          <note>
            - att hänsyn ska tas till familjernas försörjningsansvar för
            barn vid utformningen av skatte- och bidragssystem,
          </note>
          <note>
            - att det ekonomiska stödet när barnen är små utformas så att
            även de som är etablerade på arbetsmarknaden, både kvinnor och
            män, har råd att stanna hemma en tid,
          </note>
          <note>
            - att deltidsförskola ska erbjudas fr.o.m. fem års ålder för
            alla barn som inte deltar i heltidsförskolan.
          </note>
          <note>
            Vi utgår från att verklig valfrihet förutsätter mångfald. Det
            är viktigt att det finns olika former av barnomsorg. Den moderna
            barnomsorgen ska ge utrymme för en ny pedagogisk utveckling och
            olika former av tjänster anpassade efter den enskilda familjens
            behov.
          </note>
          <note>
            Avgifterna i barnomsorgen bör vara enhetliga och ligga på en
            nivå som inte av ekonomiska skäl hindrar föräldrarna från att
            utnyttja dem.
          </note>
          <note>
            Fru talman! I den proposition som ligger bakom betänkandet finns
            en hel del bra förslag. Vi är positiva till de förslag som handlar
            om en ökad flexibilitet.
          </note>
          <note>
            Att andra än fadern eller modern ska kunna få rätt till tillfällig
            föräldrapenning i samband med barns födelse är välkommet, likaså
            att föräldrapengen vid barns sjukdom ska kunna uppbäras av en
            närstående i stället för av föräldrarna.
          </note>
          <note>
            Ett återinförande av kontaktdagarna, som avskaffades på förslag
            av den socialdemokratiska regeringen 1995, är även det ett välkommet
            steg mot ökad flexibilitet.
          </note>
          <note>
            Ett förbättrat försäkringsskydd vid spädbarnsdöd är något som
            vi har eftersträvat från vår sida och som framför allt Karin Pilsäter
            har motionerat om flera gånger förut. Vi är förstås glada över
            att det finns med i förslaget.
          </note>
          <note>
            En ny förmånsnivå med en åttondels ersättning i föräldraförsäkringen
            och ledighet samt ändrade regler för förkortad arbetstid ger också
            sammantaget en ökad valfrihet för föräldrarna och ger dem därmed
            mer möjlighet att vara tillsammans med sina barn.
          </note>
          <note>
            Men det finns också förslag som inte är lika bra.
          </note>
          <note>
            Vi har tidigare, tillsammans med de andra borgerliga partierna,
            kritiserat det paket som den socialdemokratiska familjepolitiken
            får anses innebära, med bl.a.
          </note>
          <note>
            betoningen på maxtaxan.
          </note>
          <note>
            Vi vill se en familjepolitisk reform i vårt land som innehåller
            ett antal viktiga delar.
          </note>
          <note>
            En sådan del är en skattesänkning för barnfamiljer, där man tar
            hänsyn till att det förstås är en större ekonomisk börda - inte
            annars, hoppas jag - att ta hand om fler personer än färre personer.
            Att man får en avdragsrätt för styrkta omsorgskostnader ingår
            också i den skattepolitik vi vill se för barnfamiljer.
          </note>
          <note>
            Ytterligare ett element som ingår i det gemensamma borgerliga
            alternativet till de socialdemokratiska reformerna är ett införande
            av barnkonto med flexibel användning under förskoleåren.
          </note>
          <note>
            Vi vill utveckla föräldraförsäkringen så att den gynnar både
            valfrihet och jämställdhet. Vi tycker att det är alldeles för
            få pappor som utnyttjar pappamånaden. Vi har under ett antal år
            förespråkat att under pappa- och mammamånaden ha en högre ersättningsnivå
            än den som gäller för de övriga månaderna, i förhoppningen att
            detta ska verka lockande för papporna att vara med och ta sitt
            ansvar för barnen genom att åtminstone ta ut pappamånaden.
          </note>
          <note>
            Vi föreslår i årets motion och i reservationer till betänkandet,
            eftersom vi inte har fått gehör för detta, att man också skulle
            pröva under några år att höja taket i föräldraförsäkringen. Det
            är ett problem som finns och som behöver diskuteras i de olika
            socialförsäkringarna. Men föräldraförsäkringen skiljer sig ju
            från de övriga försäkringarna på det viset att den, till skillnad
            från detta att bli sjuk och arbetslös, innehåller ett betydande
            mått av valfrihet och därför kanske lättare spelar en roll för
            att stimulera olika typer av beteenden att ha ekonomiska incitament
            för detta. Vi har föreslagit men inte fått gehör för att man skulle
            pröva ett tak på 10 basbelopp i stället för de 7½ som har gällt
            i de svenska socialförsäkringarna sedan mitten på 1950-talet.
          </note>
          <note>
            Vi vill minska marginaleffekterna i skattesystemet genom att
            göra färre beroende av bostadsbidrag. Det innebär att för dem
            som inte längre blir beroende av det minskar marginaleffekterna
            med så mycket som
          </note>
          <note>
            20 procentenheter.
          </note>
          <note>
            Vi vill, som jag nämnde för en stund sedan, ta hänsyn till försörjningsbördan.
          </note>
          <note>
            Vi önskar och arbetar för kommunala beslut om en mer enhetlig
            dagistaxa på en hygglig nivå.
          </note>
          <note>
            Vi vill säkra valfriheten inom barnomsorgen genom att ha etableringsfrihet
            och göra det möjligt att vända sig till dem som ger barnomsorg
            utan att man från kommunernas sida ska kunna hålla tillbaka detta.
          </note>
          <note>
            Vi vill, till sist, ha tillgång till hushållstjänster till rimligare
            priser. Vi har i olika sammanhang föreslagit just skatteändringar
            för att uppnå detta.
          </note>
          <note>
            Fru talman! Jag och Folkpartiet står förstås bakom alla de reservationer
            vi har lämnat - det är flera stycken - till dagens betänkande.
            Jag yrkar bifall till reservation nr 1, som är den gemensamma
            fyrpartireservationen, och jag yrkar bifall till vår reservation
            nr
          </note>
          <note>
            4, som handlar om villkoren i föräldraförsäkringen och som bl.a.
            innehåller förslagen om 90 % ersättning och prov med högre tak
            i föräldraförsäkringen.
          </note>
          <note type="speaker">
            Anf. 170 CECILIA MAGNUSSON (m) replik:
          </note>
          <note>
            Fru talman! Bo Könberg har tidigare i kammaren gjort sig känd
            som en stor flexibilitetskännare. I det här fallet vill jag också
            ställa frågan till Folkpartiet gällande kontaktdagarna. Det är
            en kontaktdag som nu föreslås. Vari ligger flexibiliteten i detta?
            Om man nu inför den är det ju så många andra negativa faktorer
            som kommer i stället. Varför skulle det vara högre flexibilitet
            att införa en kontaktdag än att göra andra insatser, t.ex. skattesänkningar?
          </note>
          <note>
            Då kommer jag in på min andra fråga, som gäller just försörjningsbördan.
            Bo Könberg och jag är ju eniga i väldigt mycket när det gäller
            skattepolitiken, men jag skulle ändå vilja fråga honom vad det
            är för fördel med skattereduktion jämfört med barnavdrag, som
            vi föreslår. Det skulle kännas väldigt skönt om
          </note>
          <note>
            Bo Könberg och Folkpartiet kunde ställa upp på vårt barnavdrag
            på 12 000 kr per barn och år, framför allt för barnfamiljerna.
            Varför ska det just vara skattereduktion?
          </note>
          <note type="speaker">
            Anf. 171 BO KÖNBERG (fp) replik:
          </note>
          <note>
            Fru talman! Jo, flexibilitet är bra, och det är någonting som
            vi liberaler är för. Men det finns ju andra saker i livet än flexibilitet.
            I det här sammanhanget har vi länge tyckt att det är väldigt bra
            om så många föräldrar som möjligt deltar i kontakter med skola
            och förskola. Vi tyckte därför att det var synd då de togs bort.
            Vi tror att ett återinförande av dem, som nu föreslås i propositionen
            och som kanske blir kammarens beslut, skulle underlätta för föräldrarna
            att ha denna kontakt.
          </note>
          <note>
            Jag tycker närmast, fru talman, att det är snudd på självklart
            att om man inrättar kontaktdagar kommer vi att få se fler föräldrar
            som deltar än om man inte gör det. Sedan kan man ställa upp något
            annat värde mot detta. Vi har tyckt att det är ganska lätt att
            vara för det.
          </note>
          <note>
            Det har också spelat in att vi har haft svårt att se de oerhörda
            nackdelar i detta som jag har förstått av
          </note>
          <note>
            Cecilia Magnussons tidigare inlägg i dag att hon ser.
          </note>
          <note>
            Vi kanske får höra mer om det i nästa omgång.
          </note>
          <note>
            Den andra frågan gällde försörjningsbördan och hur man tar hänsyn
            till den. Det är rätt, som Cecilia
          </note>
          <note>
            Magnusson säger, att vi från både Folkpartiets och
          </note>
          <note>
            Moderaternas sida har pekat på att försörjningsbördan borde vägas
            in när vi fastställer skatten - skatt efter bärkraft. Vi borde
            ha med det faktum om man har fyra barn eller noll barn.
          </note>
          <note>
            Den teknik vi har valt har vi tyckt vara den enklast möjliga.
            I stället för att ha barnbidrag som skickas ut på postgirot med
            x kronor i månaden, får man dra av x kronor i månaden från den
            skattebörda man har. Om vi försöker se det framför oss, är det
            kanske allra lättast att se att det finns en skattetabell för
            dem med noll barn, en för dem med ett barn, två barn och tre barn,
            eller vad det nu kan vara.
          </note>
          <note>
            Om jag ska tillägga något argument för denna mycket enkla regel
            i stället för avdragstanken, som
          </note>
          <note>
            Moderaterna har, är det förstås att det blir lika över hela landet.
            Det blir det inte om man har ett avdrag på kommunalskatten.
          </note>
          <note type="speaker">
            Anf. 172 CECILIA MAGNUSSON (m) replik:
          </note>
          <note>
            Fru talman! Det är intressant att höra detta, framför allt om
            skattereduktionen kontra avdraget. Jag vill ändå gärna påpeka
            att det skulle vara väldigt skönt om vi på den borgerliga kanten
            kunde enas. Jag vet att vi är flera partier i detta. Men jag tror
            att vi skulle ha en mycket större möjlighet om vi kunde resonera
            vidare om de teknikaliteterna.
          </note>
          <note>
            Jag tycker till skillnad mot Bo Könberg att föräldraansvaret
            är väldigt viktigt. Det är inte samhällets uppgift att efterleva
            eller se till att föräldraansvaret sköts, som man faktiskt talar
            om när det gäller kontaktdagar. Om man gav föräldrarna möjligheter
            att själva bestämma om de kan ta en dag ledig, och de har råd
            till det via en skattesänkning, skulle de ändå ta ledigt och engagera
            sig i sina barns skola.
          </note>
          <note>
            Jag tror inte att effekten blir tillräckligt stor med att införa
            en kontaktdag. Det blir svåradministrerat och svårare för företagen.
            Jag skulle föredra att man väljer en annan väg.
          </note>
          <note type="speaker">
            Anf. 173 BO KÖNBERG (fp) replik:
          </note>
          <note>
            Fru talman! Vi för gärna samtal med alla och envar som vill diskutera
            våra idéer. Vi är fullt beredda att ta intryck av andras tankar
            om de är kloka och förståndiga.
          </note>
          <note>
            Om man ser till den fråga som just nu har väckts, dvs. om hänsyn
            till försörjningsbördan ska tas genom skattereduktion lika för
            alla eller genom en avdragsrätt mot kommunalbeskattningen, har
            jag haft svårt att se argumenten för den moderata ståndpunkten.
          </note>
          <note>
            Den har funnits ett antal år, och jag har haft tillfälle att
            fundera någon gång på den och även diskutera den med moderater.
            Jag har inte blivit så där väldigt övertygad om den stora poängen
            med detta, annat än möjligen att ordet avdrag kanske låter enklare
            än reduktion. Jag kan medge att ordet avdrag på ett och annat
            torgmöte gör sig bättre än ordet reduktion.
          </note>
          <note>
            Till sist frågan om kontaktdagarna. Jag har inte så mer att tillägga
            annat än att jag är beredd att sätta en slant på, om Cecilia vill
            sätta emot, att om man inför kontaktdagar kommer vi att få fler
            som utnyttjar dem än om vi inte har dem. Svårare än så tror jag
            inte att det är.
          </note>
          <note type="speaker">
            Anf. 174 MARIANN YTTERBERG (s):
          </note>
          <note>
            Fru talman! Jag vill yrka bifall till förslaget till riksdagsbeslut
            i betänkandet och motionerna Sf13 och
          </note>
          <note>
            Sf14 samt avslag på övriga motioner.
          </note>
          <note>
            För oss socialdemokrater är det familjepolitiska stödet en av
            grundpelarna i vår generella välfärdspolitik. Vi har som mål att
            minska de ekonomiska skillnaderna mellan familjer med barn och
            familjer utan barn. Vi vill även att familjepolitiken ska stödja
            föräldrarnas möjligheter att kombinera arbete med föräldraskap,
            motivera papporna att ta aktiv del och på så vis öka jämställdheten.
          </note>
          <note>
            Betänkandet behandlar propositionen om föräldraförsäkring och
            föräldraledighet. Vi har hört några av punkterna, men jag kommer
            att repetera dem ändå. Vi förlänger perioden med föräldrapenning
            till 13 månader, och då med sjukpenninggrundande inkomst den
          </note>
          <note>
            13 månaden. Två månader kommer nu att reserveras för papporna
            respektive mammorna.
          </note>
          <note>
            Föräldrapenningen kan tas ut i enstaka timmar.
          </note>
          <note>
            Man kan alltså arbeta sju timmar en dag och kan få en större
            flexibilitet. De tio pappadagarna kan tas ut av någon annan. Om
            föräldern själv blir sjuk när barnen är sjuka ska någon annan
            kunna ta ut den tillfälliga föräldrapenningen.
          </note>
          <note>
            Vi har här också hört om kontaktdagarna. Sex kontaktdagar införs.
            Det är en dag per år, och det gäller barn i åldern 6-11 år. Vi
            förbättrar skyddet vid spädbarnsdöd, och vi ökar inflytandet för
            den enskilde arbetstagaren över förläggningen av deltidsarbete.
          </note>
          <note>
            Föräldrarna ska alltså få bestämma mer om hur de vill förlägga
            sin arbetstid.
          </note>
          <note>
            Dessa förslag tillsammans med redan tidigare beslutade ändringar
            - höjning av barnbidrag, adoptionsbidrag och införandet av maxtaxa
            - ger rejäla förbättringar för barnfamiljerna framöver. Med tanke
            på rapporterna, bl.a. Välfärdsbokslutet, som visar att barnfamiljerna
            har varit förlorarna på 90-talet känns det bra att kunna presentera
            dessa förbättringar. Det gör det möjligt för båda föräldrarna
            att i ännu större utsträckning kunna förena arbete med familj.
            Det kommer förhoppningsvis också att underlätta för kvinnorna
            och männen att dela på ansvaret för barnen medan de är små.
          </note>
          <note>
            Slutligen ska det, som jag tidigare sagt, bli lättare för småbarnsföräldrar
            att ha inflytande över hur arbetstiden förläggs när de arbetar
            deltid på grund av små barn. Förslaget innebär att om arbetstagaren
            och arbetsgivaren inte kommer överens om hur arbetstiden ska förläggas
            vid förkortad arbetstid ska arbetsgivaren förlägga ledigheten
            på det sätt som arbetstagaren önskar. Det gäller med förbehållet
            att det ska ske under förutsättning att verksamheten hos arbetsgivaren
            kan ske utan påtaglig störning. Detta ökar också flexibilitet
            och valfrihet.
          </note>
          <note>
            Vi har här hört de olika partierna redovisa sina familjepolitiska
            förslag. Jag tror att det är den fjärde familjepolitiska debatten
            det senaste halvåret, så vi har haft stora möjligheter att diskutera
            de familjepolitiska frågorna. I de förslag som vi lägger fram
            i dag är vi eniga på många punkter. Det är viktigt att framhålla.
          </note>
          <note>
            Vi socialdemokrater avvisar förslagen om barnkontot och barnomsorgsavdragen.
            Visst får man kritisera vårt förslag. Det ligger i politikens
            arbete att vi kritiserar varandras förslag. Vi socialdemokrater
            avvisar förslagen därför att vi föredrar maxtaxan. Vi anser att
            den stärker den generella välfärden och motverkar marginaleffekter.
          </note>
          <note>
            Vi ska inte ta debatten om den generella välfärden och maxtaxan
            en gång till. Jag vill dock säga något om den rent principiellt.
            Vi får mycket kritik för att den gynnar högavlönade. De som har
            hög lön betalar hög skatt. Ska de dessutom betala höga avgifter
            tror jag att många upplever att de får betala två gånger.
          </note>
          <note>
            Här tror jag att flera av oss rent principiellt är eniga. De
            som tjänar väldigt mycket betalar mer än de får tillbaka, och
            de som har lägre inkomster får tillbaka mer än vad de betalar.
            Det här kritiseras ibland som rundgång i systemet. Vi ser det
            som en fördelningspolitik.
          </note>
          <note>
            Det har kommit fram en del intressanta saker. Jag vill när det
            gäller just maxtaxan rikta mig till Bo
          </note>
          <note>
            Könberg. Den ligger nära 1 200 kr. Ni föreslår en enhetstaxa
            som ligger ungefär lika. Ni för ett resonemang i motionen om att
            lokala beslut ska fattas lokalt.
          </note>
          <note>
            Vi har diskuterat det kommunala självstyret tidigare i olika
            frågor. Jag blir lite nyfiken på vari skillnaden ligger. Jag tycker
            att det är intressant.
          </note>
          <note>
            Jag skulle vilja ställa en fråga till Cecilia Magnusson. Ni är
            oerhört positiva till flexibilitet och valfrihet. Varför säger
            ni då nej till att föräldrarna ska få bestämma hur de vill förlägga
            sin arbetstid? Jag stannar där.
          </note>
          <note type="speaker">
            Anf. 175 BIRGITTA CARLSSON (c) replik:
          </note>
          <note>
            Fru talman! Jag håller med fru Mariann Ytterberg om att vi inte
            ska ha ytterligare en debatt om maxtaxan på dagis - även om det
            är ett förslag som man skulle önska att vi slapp se infört. Jag
            vet att det kommer att innebära ökade kostnader för väldigt många
            kommuner, i alla fall hemma i mitt gamla län
          </note>
          <note>
            Skaraborg. Där vet jag flera kommuner som drabbas.
          </note>
          <note>
            Jag glömde att nämna i mitt huvudanförande att det är många av
            dessa förslag i det här betänkandet som vi också är positiva till.
            Det är rätt, som också
          </note>
          <note>
            Mariann Ytterberg sade. Men det är ett förslag som vi har svårt
            att riktigt acceptera. Det är det här förslaget om att pappan
            ska få två månader.
          </note>
          <note>
            Det är inte fel att pappan får två månader. Jag har själv tre
            döttrar. Innan min äldsta dotter, som nu är 35
          </note>
          <note>
            år, hade fyllt ett år hade min man haft henne i mer än en månad
            trots att det inte fanns pappamånad på den tiden. Det intresset
            kan man ha i familjen ändå. Jag tycker inte att vi här uppifrån
            ska bestämma hur föräldrar väljer att ta ut sin ledighet.
          </note>
          <note>
            Jag vet att det är viktigt för många pappor att det finns en
            lag om det. De har kanske inte möjlighet att få den här ledigheten
            annars. Men vi har också många pappor som är egenföretagare som
            inte har möjlighet att ta ut den här tiden. Då känns det väldigt
            orättvist mot dessa barn att de inte får möjlighet att ha någon
            förälder hos sig under lika lång tid för att vi ska ha ett så
            stelbent system.
          </note>
          <note type="speaker">
            Anf. 176 MARIANN YTTERBERG (s) replik:
          </note>
          <note>
            Fru talman! Jag kan förstå de här synpunkterna, och jag har hört
            dem tidigare. Vi har ändå valt att göra det här eftersom vi tror
            att det ger så många andra positiva påverkansmöjligheter. Precis
            som
          </note>
          <note>
            Birgitta Carlsson tog upp i sitt anförande är många män utsatta
            för en press. Man kanske också förlöjligar detta att gå hemma
            och vara pappaledig. När vi har den här lagstiftningen kan vi
            stärka detta.
          </note>
          <note type="speaker">
            Anf. 177 BIRGITTA CARLSSON (c) replik:
          </note>
          <note>
            Fru talman! Det borde ändå ges en möjlighet, tycker jag, i de
            familjer där pappan inte kan ta ut ledighet. Den som har ett eget
            företag och som har satsat stora pengar i det har inte alltid
            möjlighet att anställa någon annan under denna tid. Vissa företag
            kan inte stå stilla bara för att pappan kanske skulle vilja ta
            ut den här ledigheten.
          </note>
          <note>
            Det finns också en annan del i detta där jag är förvånad över
            att det inte har kommit förslag. Det gäller den här garantiersättningen.
            Den gäller alla de som skaffar barn utan att ha haft möjlighet
            att komma in på arbetsmarknaden. De får 60 kr om dagen att leva
            på. Det är en reform som har gällt väldigt länge, och jag är mycket
            förvånad över att det inte har kommit ett förslag om förändringar
            på detta område, ett förslag om en höjning av den här nivån, något
            som vi nu är överens om att genomföra mellan de fyra borgerliga
            partierna.
          </note>
          <note>
            Vi har ju motionerat om det flera gånger från vårt parti. Vi
            föreslår 200 kr om dagen i stället så att man ska ha en rimlig
            chans att leva på den inkomst som man ändå får. Det finns personer
            som egentligen har samma förutsättningar men där den ena kvinnan
            har haft oturen att inte komma in på arbetsmarknaden och genom
            detta enbart får 60 kr om dagen. En som kanske har samma utbildning
            får en helt annan ersättning. Vi ser en orättvisa i det systemet.
          </note>
          <note type="speaker">
            Anf. 178 MARIANN YTTERBERG (s) replik:
          </note>
          <note>
            Fru talman! Den frågan ska jag be att få lämna över till vår
            minister som kommer lite senare om det går bra.
          </note>
          <note type="speaker">
            Anf. 179 FANNY RIZELL (kd) replik:
          </note>
          <note>
            Fru talman! Min fråga gällde också garantidagarna, men det kanske
            är lika bra att jag också väntar och vänder mig till statsrådet.
          </note>
          <note type="speaker">
            Anf. 180 CECILIA MAGNUSSON (m) replik:
          </note>
          <note>
            Fru talman! Jag vill säga något om det här med kritik mot den
            rådande ordningen och att man inte får ha någon sådan. Jag ska
            läsa upp ett exempel från tidigare nämnda TCO-tidning: Borgerligheten
            har så genom sin avdragspolitik reducerat barnen till en restpost
            i den förenklade självdeklarationen.
          </note>
          <note>
            Det tycker jag inte är en diskussionsnivå som är särskilt konstruktiv.
            Därför står jag fast vid den kritik som jag förut framställt.
            Jag tycker att debattnivån är något låg.
          </note>
          <note>
            Jag skulle vilja fråga Mariann Ytterberg angående jämställdheten
            och hur den påverkas om man tittar på förändringarna i föräldraledighetslagen.
            Det finns ju många som är rädda och oroliga för att kvinnors ställning
            på arbetsmarknaden - och småbarnsföräldrars - ska urholkas alltmer
            på grund av de regler som ni nu föreslår. Det är därför jag och
            Moderata samlingspartiet inte står bakom förslaget om arbetstagares
            rätt att bestämma över ledigheten och förläggningen av arbetstiden.
            Det är inte politiker som ska bestämma. Det är upp till arbetsmarknadens
            parter.
          </note>
          <note type="speaker">
            Anf. 181 MARIANN YTTERBERG (s) replik:
          </note>
          <note>
            Fru talman! Då måste jag ställa en följdfråga. Jag kan förstå
            det här resonemanget. Centern har också framfört det. Men hur
            kan ni då ställa er bakom att småbarnsföräldrarna ska vara tjänstlediga
            i tre år och få komma tillbaka till samma jobb? Det måste bli
            samma problem en gång till.
          </note>
          <note type="speaker">
            Anf. 182 CECILIA MAGNUSSON (m) replik:
          </note>
          <note>
            Fru talman! Till skillnad från Mariann Ytterberg svarar jag på
            de frågor jag får. När det gäller ledigheten i tre år vill jag
            säga att det är så att man i undersökningar och annat har sett
            att barn behöver en större anknytning till hemmet under de tre
            första åren och att man ska uppmuntra detta. Runtom i Europa,
            i de andra europeiska länderna, har man sådana regler av olika
            slag. Man har skattereduktion, som Bo Könberg föreslår. Man har
            skatteavdragsregler. Man tar hänsyn till försörjningsbördan -
            framför allt under de första tre åren så att det ska gå att vara
            hemma och i större utsträckning ta hand om barnen.
          </note>
          <note>
            Jag vill gärna ha svar min på fråga om jämställdhetsaspekten.
            Dessutom vill jag poängtera det lite lustiga i att Mariann Ytterberg
            talar om att det är så roligt att vi är eniga. Den enda gång vi
            kan vara eniga i kammaren är när ett förslag är socialdemokratiskt.
          </note>
          <note>
            De tio pappadagarna har vi haft uppe och debatterat i tre år.
            Det har funnits förslag. Socialdemokrater, vänsterpartister och
            andra har kunnat rösta på förslaget. Men då har det varit fy.
            Man har motarbetat det.
          </note>
          <note>
            Nu är det ett socialdemokratiskt förslag, och till skillnad från
            er gör vi faktiskt så att när det kommer ett bra förslag röstar
            vi för det.
          </note>
          <note type="speaker">
            Anf. 183 MARIANN YTTERBERG (s) replik:
          </note>
          <note>
            Fru talman! Jag kommer ihåg att i den förra debatten sade Bo
            Könberg att det krävs två för att dansa tango. Då skulle jag vilja
            säga att det krävs två för att vara eniga. Vem som är enig med
            vem kan vara intressant att diskutera. Men vi har ju faktiskt
            flera punkter där vi tycker likadant.
          </note>
          <note type="speaker">
            Anf. 184 BO KÖNBERG (fp) replik:
          </note>
          <note>
            Fru talman! Jag fick frågan om det här med maxtaxa och enhetstaxa.
            Det var en antydan om att Folkpartiet är för det här med enhetstaxa,
            och det är alldeles rätt. Vi har i många år drivit uppfattningen
            att vi inte ska använda avgifterna för att åstadkomma fördelningspolitik
            i landet utan i huvudsak använda skattesystemet. Vi har pratat
            lite grann om skatt efter bärkraft tidigare i dag.
          </note>
          <note>
            Därför var det förstås med viss förvåning, och också visst intresse,
            vi noterade den snabba omsvängning som socialdemokraterna gjorde
            mitt under brinnande valrörelse 1998. Från att i åratal ha varit
            negativa till mer enhetliga dagistaxor var man nu för maxtaxor
            som dessutom skulle bestämmas på riksnivå och se likadana ut över
            hela landet.
          </note>
          <note>
            Vi har ju från vår sida tyckt att man inte skulle bestämma det
            på riksnivå och att de inte behövde se exakt likadana ut över
            hela Sverige. Däremot fortsätter förstås våra kommunpolitiker
            att arbeta för enhetligare taxor ute i landet. Om de hade fått
            hjälp av socialdemokrater hade det förstås kunnat genomföras på
            många håll i landet.
          </note>
          <note>
            Det som ändå var bra med socialdemokraternas ställningstagande
            var ju att frågan om marginaleffekter uppenbarligen hade fått
            en annan behandling inom socialdemokratin än under många decennier
            tidigare.
          </note>
          <note>
            Det var förstås något att berömma.
          </note>
          <note>
            Det som har förvånat mig någon gång är att detta inte har slagit
            igenom i fråga om bostadsbidragen. Vi har väckt förslag flera
            år här i kammaren om att man ska försöka växla - det går inte
            att göra blixtsnabbt men man kan göra det successivt - från de
            selektiva bostadsbidragen till de mer generella barnbidragen.
          </note>
          <note>
            Där har vi hittills inte fått stöd från socialdemokratiskt håll.
            Skulle man minska den grupp som får bostadsbidrag kommer också
            deras marginaleffekter att minska med 20 % för varje familj.
          </note>
          <note type="speaker">
            Anf. 185 MARIANN YTTERBERG (s) replik:
          </note>
          <note>
            Fru talman! Tack för svaret! Självklart blir man nyfiken när
            det är två förslag som ligger så nära varandra.
          </note>
          <note>
            Marginaleffekter är också någonting som vi har diskuterat tidigare
            här i kammaren, även vi. Gabriel
          </note>
          <note>
            Romanus har nyligen lämnat den här stora familjepolitiska utredningen.
            Han har haft som uppdrag att se över marginaleffekter. Vi får
            jobba vidare med den för den har inte kommit än.
          </note>
          <note type="speaker">
            Anf. 186 ULLA HOFFMANN (v):
          </note>
          <note>
            Fru talman! Den proposition som ligger till grund för det betänkande
            om föräldraförsäkringen och föräldraledigheten som vi diskuterar
            innehåller flera bra förslag. Jag skulle vilja gå så långt som
            att säga att det inte innehåller något dåligt förslag utan är
            en bit på väg för att underlätta för kvinnor och män att kombinera
            förvärvsarbete med skötsel av små barn.
          </note>
          <note>
            Det blir ju inte sämre av att förslagen i propositionen har utarbetats
            i samarbete mellan Socialdemokraterna, Vänsterpartiet och Miljöpartiet.
          </note>
          <note>
            Kontaktdagarna, som varit borta ett slag, kommer på allmän begäran
            tillbaka. Det är inte så många som kanske skulle önskas men så
            många som ekonomin tål i dag. Precis som namnet säger handlar
            det om kontakt, dvs. kontakt mellan föräldrar och de ställen där
            barnen befinner sig på dagtid. Eftersom föräldrarna lämnar och
            hämtar sina barn på förskolan finns där redan en naturlig och
            etablerad kontakt. Förslaget om återinförande av kontaktdagarna
            ska därför underlätta för föräldrar med barn i den lägre skolåldern
            att upprätta och hålla en kontakt med skolan.
          </note>
          <note>
            Ett annat viktigt förslag är det om de s.k. pappadagarna och
            möjligheten för någon annan att vara med som stöd under förlossningen
            och de första dagarna hemma. Det är också viktigt att förslaget
            blir så flexibelt att det inte krävs att pappan ska avstå från
            dessa dagar om han t.ex. är belagd med besöksförbud eller något
            liknande.
          </note>
          <note>
            En viktig del i målet om jämställdhet mellan kvinnor och män
            handlar om delat ansvar för hem och barn. Föräldraförsäkringen
            är en viktig del i detta mål.
          </note>
          <note>
            I dag tar papporna endast ut 12 % av den ledigheten. Den förklaring
            som många ger till detta är att mannens inkomstbortfall blir högre
            och att familjeekonomin inte kan bära detta. Genom att höja taket
            i föräldraförsäkringen från sju och ett halvt basbelopp till tio
            basbelopp skulle detta skäl bli mindre giltigt.
          </note>
          <note>
            Omkring en miljon människor har en inkomst över sju och ett halvt
            basbelopp, vilket innebär att de inte kompenseras fullt ut i föräldraförsäkringen.
            Inför budgetförhandlingarna har vi därför lyft fram höjda tak
            som något som vi vill diskutera med Socialdemokraterna och Miljöpartiet.
            Det känns därför extra glädjande att i dagens Göteborgs-Posten
            kunna läsa att statsrådet Thalén vill samma sak.
          </note>
          <note>
            Förslagen i propositionen har, som jag sade tidigare, utarbetats
            i samråd mellan s, v och mp, och den majoriteten föreslår att
            föräldraförsäkringen utökas med ytterligare en kvoterad månad.
            Av de 360 dagar som föräldraförsäkringen utgör är 8 % öronmärkta
            för mamman eller pappan. I verkligheten innebär det att pappornas
            frivilliga uttag av föräldraledigheten endast är 4 % utöver den
            öronmärkta månaden. Utökningen av föräldraförsäkringen med en
            kvoterad månad innebär att vi utökar öronmärkningen till ca
          </note>
          <note>
            15 %.
          </note>
          <note>
            Fru talman! I debattartikeln i Göteborgs-Posten i dag berättar
            statsrådet Thalén att hon även vill diskutera garantinivån i föräldraförsäkringen
            med Vänsterpartiet redan i vårens budget. Även på denna punkt
            har vi gemensamma intressen. I det förhandlingsunderlag som vi
            har lämnat in finns höjd garantinivå -
          </note>
          <note>
            från 60 kr till 120 kr - med. Garantinivån inom föräldraförsäkringen
            har legat på samma nivå, 60 kr per dag, sedan 1986. I reala termer
            har de 60 kronorna sjunkit med ca 38 % till 37 kr. Detta är en
            nivå som är omöjlig att leva på, vilket ökar både socialbidragsberoendet
            och i många fall kvinnors ekonomiska beroende av män. Vi menar
            att en höjning av garantibeloppet till 120 kr är en första nödvändig
            åtgärd riktad till föräldrar som inte haft någon möjlighet att
            etablera sig på arbetsmarknaden eller till dem som vill studera
            och bilda familj. På sikt måste förstås nivån höjas ytterligare.
            Men låt oss börja med att diskutera höjningen till 120 kr per
            dag och se till att det går igenom.
          </note>
          <note>
            Det är bra att Ingela Thalén och Socialdemokraterna och Vänsterpartiet
            är överens om att vi ska höja taket i föräldraförsäkringen till
            tio basbelopp och stärka golvet genom att höja garantinivån till
            120 kr.
          </note>
          <note>
            När vi, eller åtminstone jag, ändå står här och diskuterar vad
            vi skulle vilja göra i vårens förhandlingar, vill jag resa ytterligare
            ett förslag på föräldraförsäkringens område som vi också reser
            i förhandlingarna.
          </note>
          <note>
            För att få sin föräldrapenning baserad på sjukpenninggrundande
            inkomst krävs att föräldern har arbetat i minst 240 dagar, som
            är åtta månader, innan barnet föds. Denna regel finns dock bara
            för de första sex månaderna med föräldrapenning. Därefter, alltså
            för de sex senare månaderna, finns inte den här 240-
          </note>
          <note>
            dagarsregeln om arbete. Det innebär att regeln slår extra hårt
            mot kvinnor, eftersom det oftast är kvinnor som är hemma den första
            tiden med barnet. Syftet med 240-dagarsregeln var att föräldraförsäkringen
            inte skulle utnyttjas. Kvinnan skulle inte kunna skaffa arbete
            under en kort period för att därefter erhålla föräldrapenning.
          </note>
          <note>
            I dag är den regeln omodern och missgynnar kvinnor, med hänsyn
            till den flexibla arbetsmarknaden med korta vikariat där kvinnor
            i högre grad än män befinner sig. Den är också förlegad i förhållande
            till att socialförsäkringen numera är uppdelad i en bostadsbaserad
            och en inkomstbaserad del och att kvalifikationsnivåerna därmed
            sänktes för de övriga delarna i socialförsäkringen. Den är ännu
            mer förlegad med tanke på att vi i dag skulle behöva både kvinnor
            och män som utnyttjar försäkringen, eftersom vi har en situation
            där det föds få barn. Det är den lägsta nivån som uppmätts i Sverige.
          </note>
          <note>
            Riksförsäkringsverkets rapport Båda blir bäst visar att det bl.a.
            är faktorer som ålder och studier som avgör om man skaffar barn.
            Att höja garantinivån, höja taket i föräldraförsäkringen och slopa
            240-
          </note>
          <note>
            dagarsregeln kan vara några incitament till att unga ska tordas
            sätta barn till världen. Undersökningar visar att en av de grupper
            som skjuter upp barnafödandet mest är de som har studerat, fått
            arbete men inte hunnit arbeta i åtta månader. Att slopa 240-
          </note>
          <note>
            dagarsregeln skulle hjälpa dessa människor att våga bli föräldrar
            just då. Det skulle anpassa föräldraförsäkringen till resten av
            socialförsäkringen och göra den mer jämställd. Jag hoppas att
            statsrådet Thalén och jag kan göra gemensam sak även i denna fråga
            och se till att den blir föremål för de pågående förhandlingarna.
          </note>
          <note>
            Fru talman! Vänsterpartiet står bakom förslaget i betänkandet
            SfU10.
          </note>
          <note type="speaker">
            Anf. 187 FANNY RIZELL (kd) replik:
          </note>
          <note>
            Fru talman! Jag blev lite förvånad över det här med kontaktdagarna.
            Inte kan väl Ulla Hoffmann mena att mötet i dörren kan ersätta
            en kontaktdag på dagis. Jag tycker just att det här med att man
            befinner sig på dagis, ser barnens lek och deras möjligheter till
            kontakt med andra barn och hur de fungerar tillsammans är väldigt
            viktigt för föräldrarna. Det är också viktigt att lära känna personalen
            på ett bättre sätt än man gör när man träffar den vid hämtning
            och lämning på dagis. Jag tycker att de år som vi lägger till
            är en väldigt viktig del av kontaktdagarna.
          </note>
          <note type="speaker">
            Anf. 188 ULLA HOFFMANN (v) replik:
          </note>
          <note>
            Fru talman! Jag skulle vilja säga att det är lite väl överdrivet
            att tala om ett möte vid dörren på dagis.
          </note>
          <note>
            Jag har tre barn och har aldrig lämnat dem vid dörren och gått
            därifrån. Nog har jag haft kontakt med personalen, hjälpt barnen
            att klä av sig, sett till att det har blivit en bra start osv.
          </note>
          <note>
            Vi tycker att vi i dagsläget med den ekonomi som vi har kan bygga
            ut kontaktdagarna på det sätt som vi gör nu. Var man inte ens
            en gång möter någon vid dörren är faktiskt i skolan. Barnen går
            ju oftast själva eller åker skolskjuts till skolan. Vi tycker
            därför att det är bra att vi kan införa de här dagarna från att
            barnen är sex år till det år som de fyller elva. Förhoppningsvis
            kan man så småningom utöka de här dagarna, men i dagsläget ser
            det ut så här, och det är bättre än ingenting.
          </note>
          <note type="speaker">
            Anf. 189 FANNY RIZELL (kd) replik:
          </note>
          <note>
            Fru talman! Ja, det är bättre än ingenting. Det tycker jag också.
            Naturligtvis är det det. Men jag tycker att det är så viktigt
            med de här första åren och tiden på förskolan. Det är viktigt
            för föräldrarna att veta vad som händer med deras barn. Jag tycker
            att det hade varit bättre att flytta det här nedåt i åldrarna
            om man nu bara hade kunnat åstadkomma pengar till detta, men det
            fanns ju pengar till en hel del annat.
          </note>
          <note>
            Jag undrar om det inte hade varit att föredra ändå att de små
            barnen hade fått det här. Jag förstår mycket väl att man inte
            lämnar barnen vid dörren. Jag har lämnat barn på dagis själv,
            och jag lämnade dem inte vid dörren. Men vårt önskemål är ändå
            just att man ska få en lite djupare kontakt med dagisverksamheten,
            barnens förskola.
          </note>
          <note type="speaker">
            Anf. 190 ULLA HOFFMANN (v) replik:
          </note>
          <note>
            Fru talman! Det är bra att Fanny Rizell i alla fall säger att
            det är en bit på väg, att det är bättre med dessa kontaktdagar
            än inga kontaktdagar alls. Jag hoppas också att vi ska kunna utöka
            det, eftersom jag tillhörde dem som tyckte att det var synd att
            vi tog bort dem.
          </note>
          <note>
            Men om man ska prioritera så menar jag utifrån min egen erfarenhet
            att jag hade mer kontakt med personalen på dagis än vad jag hade
            med skolan när barnen väl började där. Därför tycker jag att det
            är bra att vi börjar här och hoppas att vi kan bygga ut detta.
          </note>
          <note type="speaker">
            Anf. 191 BIRGITTA CARLSSON (c) replik:
          </note>
          <note>
            Fru talman! Att gå in och toppstyra och visa att vi vet bäst,
            tycker jag känns väldigt tråkigt. Jag ser ingen rättvisa i detta
            för de familjer där pappan eller mamman inte har möjlighet att
            ta ut sin föräldraledighet därför att man styr att det ska vara
            pappan eller mamman som tar ut dessa två månader. Jag ser ingen
            valfrihet och inget självbestämmande i detta. Jag tror att familjen
            själv kan bestämma vem som ska ta ut föräldraledigheten. Jag tycker
            att det känns som ett stort misslyckande att vi ska gå in och
            toppstyra detta här uppifrån på det sättet. Jag tycker att vi
            har visat på möjligheten genom att införa en pappamånad, och jag
            tycker att vi skulle ha begränsat oss till det. Jag menar givetvis
            att pappan ska ta ut ledighet, och han kan ta ut mer ledighet
            än så. Men vi ska inte alltid bestämma allting här uppifrån.
          </note>
          <note type="speaker">
            Anf. 192 ULLA HOFFMANN (v) replik:
          </note>
          <note>
            Fru talman! Jag delar Birgitta Carlssons uppfattning att möjligheten
            finns för pappan att dela föräldraledigheten fullt ut med mamman.
            Och det är ju på grund av att vi vill någonting mer än att papporna
            ska överlämna hela föräldraledigheten till mammorna, vilket de
            i stor utsträckning har gjort, som vi sade att vi skulle börja
            med att kvotera en månad. Nu kvoterar vi inte ytterligare en månad
            inom rådande föräldraförsäkring, alltså inom de 360 dagarna, utan
            vi lägger till ytterligare en månad och kvoterar den till mamman
            eller pappan och säger att vi med detta vill tala om att det finns
            ett värde i att pappor är hemma tillsammans med sina barn och
            vårdar dem.
          </note>
          <note>
            Som jag sade i mitt anförande så är 8 % av de 360
          </note>
          <note>
            dagar som finns i dag öronmärkta till mamman eller pappan. Det
            innebär att det frivilliga uttaget utöver det inte blir mer än
            4 %. Och nog behöver man vara hemma med sitt lilla barn mer än
            4 % av föräldraledigheten för att kunna skapa denna kontakt och
            för att kunna vara med och ge en annan förebild än den som skapas
            när pappan inte finns närvarande hemma.
          </note>
          <note type="speaker">
            Anf. 193 BIRGITTA CARLSSON (c) replik:
          </note>
          <note>
            Fru talman! Jag vill ändå än en gång understryka att jag tycker
            att det är oerhört viktigt att man ger valfrihet och låter föräldrarna
            själva bestämma hur de tar ut föräldraledigheten. Vi stöder inte
            förslaget om ytterligare en pappamånad, eftersom vi tycker att
            det hade varit viktigare att införa ett barnomsorgskonto där vi
            ger en mycket större frihet till familjen och till föräldrarna
            att själva bestämma hur de vill vara hemma och hur de vill förlägga
            sin arbetstid och utnyttja samhällets stöd genom att själva bestämma
            under barnets första år.
          </note>
          <note type="speaker">
            Anf. 194 ULLA HOFFMANN (v) replik:
          </note>
          <note>
            Fru talman! Valfrihet är ett bra begrepp. Den valfrihet som har
            funnits när det gäller föräldraledigheten har ju inte utnyttjats
            fullt ut, och det konstaterade
          </note>
          <note>
            Birgitta Carlsson också. Jag tycker också att det är viktigt
            att föräldrarna får bestämma vad de ska göra.
          </note>
          <note>
            Men när det visar sig att papporna tar ut endast 4 %
          </note>
          <note>
            utöver den öronmärkta månaden så menar jag att det kanske inte
            finns någon riktig valfrihet i fråga om detta.
          </note>
          <note>
            Däremot tror jag att det finns en stor anledning till att papporna
            inte tar ut föräldraledigheten i större utsträckning, nämligen
            att det är attityder och beteende hos omgivningen som gör att
            det kan bli besvärligt för pappan. Och då är det viktigt att man
            t.ex. får information från försäkringskassan, barnmorskor och
            andra för att man ska kunna bedriva ett aktivt förändringsarbete
            just när det gäller att få papporna att ta ut en större del av
            föräldraledigheten.
          </note>
          <note type="speaker">
            Anf. 195 CECILIA MAGNUSSON (m) replik:
          </note>
          <note>
            Fru talman! Jag kan inte låta bli att anknyta till det senaste
            replikskiftet om pappamånaden. Innan man bestämde att pappan måste
            ta ut en månad så var det faktiskt ganska många pappor som tog
            ut föräldraledighet. Skillnaden mellan hur det är nu och när det
            var helt frivilligt är inte så stor. Med andra metoder, genom
            uppmuntran och genom att underlätta för företagen och arbetsgivarna
            att göra det lättare att ta ut föräldraledighet, så tror jag på
            föräldrarnas egna vilja, och jag hoppas att Ulla Hoffmann också
            gör det, att ta ut föräldraledighet. Om det fanns förutsättningar
            skulle papporna ta ut mer ledighet. Jag tror att det finns många
            andra vägar att gå än att specialmärka månader för den ena eller
            den andra föräldern.
          </note>
          <note>
            Mariann Ytterberg talade om dans och tango och anknöt till en
            tidigare debatt. Och nu märker jag att
          </note>
          <note>
            Ulla Hoffmann bjuder upp till en tango, och jag är inte den som
            tackar nej. Jag säger: Ja, Ulla Hoffmann, i reservation 10 finns
            ett förslag om att höja garantinivån och garantibeloppet. Ulla
            Hoffmann och hela
          </note>
          <note>
            Vänsterpartiet är välkomna att förena sig med oss andra och sätta
            press på regeringen att nu höja garantibeloppet i föräldraförsäkringen.
            Då kan vi ju med kraft se till att det här blir genomfört. Vi
            har ju redan förslag till detta, och vi hade det redan i den förra
            budgetdebatten. Så Ulla Hoffmann är välkommen att dansa tango
            och ställa upp på reservation 10.
          </note>
          <note type="speaker">
            Anf. 196 ULLA HOFFMANN (v) replik:
          </note>
          <note>
            Fru talman! Tyvärr måste jag göra Cecilia Magnusson väldigt besviken
            och tacka nej till dansen. Jag dansar inte tango över huvud taget.
            Däremot föredrar jag grekiska folkdanser, eftersom man där håller
            varandra på axlarna och dansar gemensamt alla i takt, kvinnor
            och män, flera stycken, t.ex. tre partier som tillsammans kan
            bilda majoritet. Cecilia Magnusson är också välkommen i den dansen.
          </note>
          <note>
            Vad jag förstår när jag läser reservation 10 med anledning av
            punkt 10 om garantinivån så har de borgerliga partierna inte bestämt
            sig för hur mycket de vill höja garantinivån. Och såvitt jag förstår
            så finns det också olika bud. Jag har från Birgitta Carlsson hört
            200 kr. Kanske Cecilia Magnusson kan berätta hur mycket moderaterna
            skulle vilja höja garantinivån och samtidigt tala om på vilket
            sätt de tänker finansiera det.
          </note>
          <note type="speaker">
            Anf. 197 CECILIA MAGNUSSON (m) replik:
          </note>
          <note>
            Fru talman! Vad härligt att Ulla Hoffmann vill dansa grekisk
            ringdans. Vi är ju faktiskt sju partier i kammaren som tycker
            samma sak. Låt oss då ställa upp på den reservationen och fatta
            beslut om det så att riksdagen tillkännager detta för regeringen.
            Det är jättebra. Ulla Hoffmann känner väldigt väl till vilka nivåer
            som de borgerliga partierna har föreslagit tidigare. Men precis
            som andra partier tittar man på om man kan öka detta ytterligare.
            Någon av de tidigare debattörerna har faktiskt påtalat att när
            det gäller socialbidragsnivån så är inte ens 120 kr särskilt mycket
            att leva på, utan där ligger summan på 204 kr som lägsta nivå.
            Det är mycket att jobba för en sådan höjning. Men är vi sju partier
            som ställer upp på detta, så varför inte?
          </note>
          <note>
            Sedan skulle jag gärna vilja ha Ulla Hoffmanns kommentar om andra
            åtgärder för att öka pappornas uttag av pappamånaden. Det är ju
            ett faktum att trots att ministern har gått ut och lagt påbud
            till försäkringskassorna att entusiasmera och motivera papporna
            att ta ut fler pappadagar så har de inte gjort det.
          </note>
          <note>
            Man måste ta till andra metoder. Tycker inte Ulla
          </note>
          <note>
            Hoffmann det?
          </note>
          <note type="speaker">
            Anf. 198 ULLA HOFFMANN (v) replik:
          </note>
          <note>
            Fru talman! För en liten stund sedan stod Cecilia
          </note>
          <note>
            Magnusson här och talade om att hon åtminstone svarade på frågor.
            Jag ställde en fråga: Hur mycket vill Moderata samlingspartiet
            höja garantinivån? Jag fick till svar att det finns olika bud.
            204 kr var ett bud.
          </note>
          <note>
            Birgitta Carlsson föreslog 200 kr. Jag har fortfarande inte fått
            något svar på det. Det var väl därför inte riktigt sant. Jag kanske
            kan få det utanför kammaren.
          </note>
          <note>
            Jag ska gärna berätta för Cecilia Magnusson nästa gång som jag
            ska gå och dansa grekiska danser och introducera Cecilia Magnusson
            i dessa turer.
          </note>
          <note>
            När det gäller just attityder och beteende och hur vi ska kunna
            påverka papporna att ta ut en större del av föräldraledigheten
            så tycker inte jag att det är riktigt schyst att kalla den information
            som försäkringskassorna ger till de blivande föräldrarna för ett
            påbud från riksdagen eller från regeringen. Jag tror att de gör
            ett väldigt viktigt arbete genom att informera föräldrarna om
            hur de kan använda sig av föräldraledigheten och om vikten av
            att pappan tar ut mer av ledigheten för att vara tillsammans med
            barnen. Där kan Cecilia Magnusson och de företagarvänner som
          </note>
          <note>
            Cecilia Magnusson har också se till att företagen för de här
            informationskampanjerna ut och underlättar för papporna att ta
            ut den extra månad som de får och allra helst dela på hela föräldraledigheten
            tillsammans med mamman. Det tycker jag skulle vara bra. Jag ser
            fram emot att Cecilia Magnusson kommer att föra den här kampanjen.
          </note>
          <note>
            Anf. 199 KERSTIN-MARIA STA-
          </note>
          <note>
            LIN (mp):
          </note>
          <note>
            Fru talman! Kammarkamrater och åhörare! Jag ska börja med att
            yrka bifall till förslaget i betänkandet i dess helhet så att
            jag inte glömmer bort det.
          </note>
          <note>
            Den här propositionen står socialdemokraterna,
          </note>
          <note>
            Miljöpartiet och Vänsterpartiet bakom, precis som
          </note>
          <note>
            Ulla Hoffmann sade, men det syns ingenstans, varken i propositionen
            eller i betänkandet. Jag är tacksam att vi i statsrådet Thaléns
            insändare i Göteborgs-Posten fick stå med så att det syns. Det
            är bra.
          </note>
          <note>
            Samarbetet har inte skett alldeles utan hårt arbete.
          </note>
          <note>
            Vi har haft långa samtal t.ex. om de tio pappadagarna, där kruxet
            var bl.a. hur man ska göra med pappor som har besöksförbud. Vi
            gnuggade verkligen frågan om kontaktdagarna. I förhandlingarna
            kom vi till slut fram till något rätt bra men, som Cecilia Magnusson
            sade, tyvärr bara inom det rådande systemet. Nu har vi inte samma
            system, vi har ett annat system som vi hellre skulle vilja utveckla.
            Den här gången handlar det om det rådande systemet.
          </note>
          <note>
            Jag börjar med frågan om förlängning av föräldrapenningen, dvs.
            ytterligare en pappamånad som vi har talat så mycket om. Det har
            Miljöpartiet motionerat om. Det har sagts att det är alldeles
            för få pappor som använder sig av det här, så det är meningslöst.
          </note>
          <note>
            Ändå har det alldeles nyligen kommit en undersökning som visar
            att pappor är mera positiva till extra pappamånaden än vad mammorna
            är. Jag antar att jag får replik så ska jag säga mer om toppstyrning,
            för jag tycker inte att det handlar om det.
          </note>
          <note>
            Så har vi de tio s.k. pappadagarna vid barns födelse eller adoption.
            Vi ska äntligen få det här den 1 juli
          </note>
          <note>
            2001. Det har dröjt för länge, tycker jag. Det blev en bra produkt
            till slut. Sedan slank det igenom en petitess som jag inte observerat.
            Jag var med och anmärkte på det i skrivningen. Så upptäckte jag
            till min förskräckelse att det på s. 14 står att papporna ska
            kunna vara hemma "för att närvara vid förlossningen, biträda i
            hemmet eller vårda barn". Att "biträda i hemmet" låter lite gammaldags
            och knepigt, så det vara lite synd att vi inte upptäckte att det
            slank igenom trots våra protester. Vi kanske kan göra om det senare.
          </note>
          <note>
            Sedan är det utvidgning av rätten till tillfällig föräldrapenning
            om föräldern skulle bli sjuk. Det är mycket bra att någon annan
            försäkrad kan träda in.
          </note>
          <note>
            Så har vi kontaktdagarna, som egentligen är ett återupprättande
            av något som vi hade före 1995, men tyvärr inte till samma nivå
            som det var då. Där har
          </note>
          <note>
            Miljöpartiet motionerat också. Vi vill arbeta vidare på att återställa
            kontaktdagarna till vad de var tidigare.
          </note>
          <note>
            Förbättrat skydd vid spädbarnsdöd är mycket bra.
          </note>
          <note>
            Vidare till frågan om möjligheten till delledighet vid förkortning
            av arbetstid och förslaget om en åttondelsförmån. Det kan vara
            bra att underlätta för föräldrar. Jag är farmor till ett barn
            vars föräldrar använder sig av delledigheten och flexibiliteten.
            Men lite måste jag ända beklaga med tanke på försäkringskassorna.
            Birgitta Carlsson har rätt där, att det blir lite snårigt. Det
            är en bra flexibilitet för föräldrarna, men någonting som vi verkligen
            måste kolla upp är hur försäkringskassorna klarar av det här,
            likaså företagen.
          </note>
          <note>
            Det är mycket som återstår. Vi har alltså världens bästa föräldraförsäkring,
            det måste jag faktiskt säga.
          </note>
          <note>
            Jag har skickat efter och läst på hur man har det på andra ställen
            i världen. Ändå kan vi säga att det är mycket som återstår. Vi
            måste höja barnafödandet eller öka barnadoptioner. På något vis
            måste vi bli flera. Vi måste fortsätta att jobba med garantidagarna.
          </note>
          <note>
            Jag tror att vi kan komma överens, om vi ska kalla det för dans
            eller annat, men jag tror att vi kommer att komma överens. Vi
            ska fortsätta att arbeta med det.
          </note>
          <note>
            Miljöpartiet vill också fortsätta att arbeta med utsatta grupper,
            ensamstående föräldrar med låga inkomster. Det är någonting som
            vi kommer att satsa på. Vi har välfärdsbokslutet, så där har vi
            mycket kunskap, och den nya utredning som heter Ur fattigdomsfällan,
            som vi noga ska studera.
          </note>
          <note>
            Trots att det är så pass bra vill Miljöpartiet fortsätta att
            kämpa för grundtrygghet på alla områden inom socialförsäkringen.
            Det vet ni alla, för det talar jag ofta om.
          </note>
          <note>
            En vacker dag kanske vi kan sätta oss ned och prata om grundtrygghet.
            Det kanske är det enda sättet till slut när alla kostnader stiger
            så i höjden. Men tills vi kommer till den vackra dagen vill Miljöpartiet
            försöka förbättra det försäkringssystem som vi har, med sin snårighet
            och dyra och svåra administration.
          </note>
          <note>
            En viktig sak är att kolla upp hur det går med försäkringskassorna
            och hur de klarar av det här. Tack!
          </note>
          <note type="speaker">
            Anf. 200 Statsrådet INGELA THALÉN (s):
          </note>
          <note>
            Fru talman! Ärade ledamöter! Jag är tacksam för att vi i dag
            ännu en gång får möjlighet att debattera den svenska familjepolitiken.
            Jag ser fram emot att riksdagen med största sannolikhet kommer
            att fatta beslut om t.ex. en förlängning av föräldraförsäkringen.
          </note>
          <note>
            Jag har sagt det tidigare och gör det gärna igen:
          </note>
          <note>
            Jag är stolt över svensk familjepolitik. Jag har sett den växa
            fram och varit med och argumenterat för många av dess huvuddelar
            - barnomsorg, föräldraförsäkring och allmänna barnbidrag.
          </note>
          <note>
            Det har blivit allt tydligare, genom de numera intensiva kontakterna
            främst inom ramen för Europaunionen, och framstått ännu klarare
            att den modell vi har valt i många stycken är unik, inte bara
            var och en av delarna kanske utan den helhet som familjepolitiken
            representerar. Den är också synnerligen eftertraktad som idé och
            form i andra länder.
          </note>
          <note>
            Kerstin-Maria Stalin sade alldeles nyss att hon hade sökt och
            informerat sig om olika system i andra delar av världen eller
            Europa. Jag hade förmånen att vara i London på ett familjepolitiskt
            seminarium häromveckan där våra olika system jämfördes och beskrevs.
            Man kan säga att det i Storbritannien finns en rad åtgärder för
            familjer med låga inkomster eller ensamstående. Man har skatteavdrag,
            barnbidrag, bidrag för barnomsorg och en kortare föräldraledighet
            som delvis är betald genom föräldraförsäkringen.
          </note>
          <note>
            Skillnader mellan båda våra system är främst tre.
          </note>
          <note>
            Det är vår syn att män och kvinnor ses som individer också ur
            ett inkomstperspektiv, att vi utgår från barnets bästa när vi
            diskuterar och att vi har så stora generella inslag i våra system,
            inte behovsprövade.
          </note>
          <note>
            Därmed får vår familjepolitik en väldig tydlighet och en helhet.
            Den är enklare att förstå och billigare att administrera, den
            omfattar alla och underlättar arbete och studier. Nu talar man
            om ett antal steg också i
          </note>
          <note>
            Storbritannien för att förbättra och utveckla sin familjepolitik
            bl.a. genom att införa två veckors pappaledighet.
          </note>
          <note>
            Den proposition som vi nu diskuterar om föräldraförsäkring och
            föräldraledighet som regeringen har lagt fram innehåller en rad
            bra förslag. Jag tackar för de uppskattande orden som har sagts
            från samtliga som hitintills har yttrat sig i debatten.
          </note>
          <note>
            Det är klart att syftet är att förbättra för alla barnfamiljer.
            Utgångspunkten för förslaget är att skapa bättre ekonomiska förutsättningar
            för barnfamiljerna och att stärka situationen för familjer med
            små barn och ensamstående föräldrar genom att ge mera tid och
            stöd för att man ska kunna se till barnets bästa. Vi vill också
            stärka jämställdheten och ge möjlighet att ha en bra flexibilitet
            som gör att föräldrarna kan styra över sina liv. På det här sättet
            fullföljer regeringen sina tidigare avsikter, och vi kommer att
            gå vidare i arbetet med att förbättra barnfamiljernas situation.
          </note>
          <note>
            Jag vill bara påminna om att vi tidigare i år har höjt barnbidrag
            och flerbostadstillägg på ett sätt som har skapat ett bra utrymme.
            Tidigare i diskussionen nämnde flera av er maxtaxan som ska införas
            under nästa år. Jag vill också tillägga att vi kommer att införa
            en allmän förskola från 4 år 2003 och en rätt för alla barn -
            även barn till arbetslösa föräldrar - att få en plats i förskolan.
          </note>
          <note>
            Vi tillför också väldigt mycket mer pengar för att förstärka
            kvaliteten i skola och i förskola, och det är naturligtvis en
            av de bärande delarna för att föräldrar ska kunna bygga upp en
            trygghet för sina barn. Det är det som är utgångspunkten.
          </note>
          <note>
            Tillsammans med stödet i studiemedelsreformen tillförs dessa
            områden åtskilliga miljarder, 9 miljarder till barnfamiljerna
            och 6 miljarder för studiemedelsreformen. Därmed ser vi verkligen
            till att ge unga människor som vill skaffa barn, unga människor
            som vill kombinera barn, familj, studier och arbete möjlighet
            att verkligen göra detta på ett bra sätt. Det ger också en tydlig
            familjepolitik.
          </note>
          <note>
            Jag vill tillägga att under den period som insatserna har börjat
            ge effekt och under den tid som vi har fattat dessa beslut har
            vi också drivit en konsekvent politik för att stärka barns rättigheter.
            Det var inte så längesedan som riksdagen diskuterade barn här
            och nu, dvs. de ytterligare stegen och strategin för att föra
            in barnkonventionen i samhället på dess olika nivåer.
          </note>
          <note>
            Tillsammans med familjepolitiken syftar allt detta till att man
            ska arbeta utifrån utgångspunkten hänsyn till barns bästa.
          </note>
          <note>
            Med anledning av den debatt som nu har förts och en del av de
            förslag som finns i motionerna vill jag säga att när vi diskuterar
            förändringar i föräldraförsäkringen måste vi komma ihåg vad syftet
            med försäkringen är. Det är att ge föräldrarna möjlighet att vara
            tillsammans med barnen, att kunna kombinera föräldraskap med arbete
            eller studier och på ett flexibelt sätt som passar den egna familjen
            kunna utnyttja försäkringen.
          </note>
          <note>
            Det finns en del förslag som handlar om att man ska använda föräldraförsäkringen
            till en del annat som jag inte tycker är riktigt genomtänkta.
            Vi ökar möjligheten att överlåta t.ex. den tillfälliga föräldraförsäkringen
            till andra än föräldrarna. I någon mening tummar vi redan där
            på föräldrarnas tid med barnen.
          </note>
          <note>
            Jag tycker att det är viktigt att komma ihåg syftet.
          </note>
          <note>
            När vi genomför förändringar, ökar flexibiliteten och användbarheten
            i både föräldraförsäkringen och den tillfälliga föräldrapenningen
            är det viktigt att vi har den här utgångspunkten. Jag tycker att
            dessa förändringar är mycket bra, därför att de är till för barnens
            och föräldrarnas skull.
          </note>
          <note>
            Jämställdhet är ett viktigt mål i familjepolitiken och att båda
            föräldrarna tar aktiv del i vård av barnen.
          </note>
          <note>
            Det är klart att det är viktigt att papporna får tid och möjlighet
            till en nära kontakt. Det fördes en diskussion alldeles nyss om
            pappamånaden och den förlängda månaden i föräldraförsäkringen
            som vi vill ska reserveras för antingen mamma eller pappa. Den
            är också ett stöd för papporna i deras förhållande till omgivningen,
            bland arbetskamrater och på arbetsplatser. Det är kanske också
            ett stöd i relationen mellan föräldrarna. Var och en får sin tid
            med barnen. Därför är den här delen av föräldraförsäkringen så
            viktig.
          </note>
          <note>
            Fru talman! Jag vill säga någonting om de inlägg som har gjorts
            tidigare, och jag utgår ifrån att jag får möjlighet att återkomma
            i replikskiftet.
          </note>
          <note>
            Det finns en sak som jag är lite konfunderad över.
          </note>
          <note>
            Det är inte så att jag hyser någon brist på respekt för förslaget
            som sådant. Cecilia Magnusson förespråkar skatteavdrag eller barnkonto.
            Sedan beskriver hon på vilket sätt det skulle vara bra för den
            enskilde föräldern eller ensamstående mamman i förhållande till
            detta med att betala skatt och tvingas ta emot bidrag.
          </note>
          <note>
            Det finns en länk i Cecilia Magnussons resonemang som jag inte
            riktigt förstår, eller också saknas den länken helt enkelt. Om
            man nu gör som moderaterna föreslår, vad händer med kommunens
            möjligheter att försörja med skola och förskola, försörja med
            andra nyttigheter som vi vet att familjepolitiken är beroende
            av för att det ska fungera i vardagen med föräldraskap och med
            barns uppväxt? Men, som sagt, vi har olika syn på hur man ska
            nå barnens bästa.
          </note>
          <note>
            Men någonstans här, Cecilia Magnusson, fattas det en liten del
            i argumentationen och den tycker jag bör komma fram för tydlighetens
            skull.
          </note>
          <note>
            Den socialdemokratiska politiken och regeringens förslag och
            den majoritet som står bakom har beskrivit en helhet som hänger
            ihop från den första till den sista delen. Det är viktigt att
            man har denna tydlighet i familjepolitiken.
          </note>
          <note>
            När det har förts resonemang om vad som kommer framöver har frågan
            ställts till mig om hur vi från regeringen kommer att ställa oss
            när det gäller kommande förändringar. Det är alldeles riktigt
            att vi har för avsikt att lyfta frågan om att höja taket i försäkringarna.
            Vi har också för avsikt att höja garantinivån.
          </note>
          <note>
            Det är viktigt att dessa förslag förs in i ett sammanhang och
            att de finansieras. Vi har inte för avsikt att finansiera dessa
            förändringar t.ex. genom att avstå från att införa maxtaxan som
            i sig är viktig för föräldrarna och för familjer att få tid för
            barnen och att klara en försörjning både på kort och lång sikt.
          </note>
          <note>
            Jag ska inte veckla in mig mera i maxtaxans övriga fördelar,
            nämligen att marginaleffekter och tröskeleffekter minskar, vilket
            är nyttigt. Det finns en långsiktig syn som åtminstone jag personligen
            har, även om det inte finns något beslut i det socialdemokratiska
            partiet eller i regeringen bakom den ståndpunkten. Enligt min
            uppfattning är maxtaxan ett första steg att på lång sikt åstadkomma
            en avgiftsfri förskola.
          </note>
          <note>
            Fru talman! Återigen: Jag är väldigt glad över det beslut som
            jag ser fram emot att riksdagen kommer att fatta. Jag vill också
            understryka att jag välkomnar och noterar de förändringar som
            utskottet har gjort i det förslag som regeringen har lagt fram
            för riksdagen.
          </note>
          <note type="speaker">
            Anf. 201 FANNY RIZELL (mp):
          </note>
          <note>
            Fru talman! Min fråga gäller garantibeloppet. Vi är fyra partier
            som har olika förslag. I reservationen har vi inte nämnt någon
            summa. Det betyder att det finns fyra partier som är väldigt förhandlingsvilliga.
          </note>
          <note>
            Jag har sett och hört att det inom socialdemokraterna finns en
            del ledamöter som också säger ja till ett höjt garantibelopp,
            och statsrådet har själv talat om det.
          </note>
          <note>
            Då är min enkla fråga: Varför är inte detta redan genomfört?
          </note>
          <note>
            Sedan har jag en fråga till och den gäller den nya förmånsnivån
            på en åttondel. Det fanns vissa betänkligheter, det har regeringen
            själv skrivit om i propositionen. Då undrar jag: Skulle inte detta
            ha gått att fixa redan innan propositionen kom på utskottets bord?
          </note>
          <note>
            Det går ändå att åstadkomma en samordning så att regelverken
            stämmer överens med varandra.
          </note>
          <note>
            Anf. 202 Statsrådet INGELA THALÉN (s)
          </note>
          <note>
            replik:
          </note>
          <note>
            Fru talman! Jag kan ge ett mycket klart svar:
          </note>
          <note>
            Även en garantinivå ska finansieras. Socialdemokraterna och majoriteten
            i riksdagen har ett antal andra viktiga förslag som syftar till
            att stärka familjernas situation och som är finansierade. När
            vi nu kommer tillbaka till riksdagen, förhoppningsvis med ett
            gemensamt förslag, kommer detta förslag naturligtvis också att
            vara finansierat och ett tillägg till de övriga viktiga insatserna.
          </note>
          <note>
            När det gäller åttondelen, Fanny Rizell, är det så att ibland
            kan en fråga om harmonisering mellan olika system inte alltid
            vara överordnad, därför att de båda försäkringarna har lite olika
            syften. Vi har ju redan i dag möjlighet att arbeta sextimmarsdag,
            men vi har inte den möjligheten i sjukförsäkringen på samma sätt.
            Det är inte alltid den här harmoniseringen behöver vara så exakt.
            Däremot kommer vi att se på och följa upp huruvida det kan riskera
            att åstadkomma väldigt stora problem. Men det är viktigt att se
            syftet med de båda försäkringarna.
          </note>
          <note type="speaker">
            Anf. 203 FANNY RIZELL (kd) replik:
          </note>
          <note>
            Fru talman! Det svaret, att det ska finansieras, var nästan väntat.
            Det har jag också stor förståelse för.
          </note>
          <note>
            Men det innebär också att detta inte var någon prioriterad grupp.
            Det fanns pengar till att förlänga föräldraförsäkringen med 30
            dagar, och det gäller ändå en situation som inte är riktigt lika
            laddad. Jag tycker att den grupp som har 60 kr om dagen är i ett
            väldigt dåligt läge. Om jag hade fått välja skulle jag nog ha
            prioriterat dem framför att förlänga föräldraförsäkringen med
            30 styrda dagar till papporna. Det känns väldigt angeläget att
            den här gruppen så snabbt som möjligt får det stöd den behöver.
          </note>
          <note>
            Anf. 204 Statsrådet INGELA THALÉN (s)
          </note>
          <note>
            replik:
          </note>
          <note>
            Fru talman! Jag vänder mig, Fanny Rizell, mot uttrycket 30 styrda
            dagar. Jag tror att vi alla träffar väldigt många unga människor,
            så det handlar inte om vem som har vilket nätverk. Men väldigt
            många människor har behov av att utnyttja denna månad, eller någon
            månad av sin föräldraförsäkring, för att förlänga tiden, korta
            arbetstiden eller kombinera med att förlänga efter kanske elva
            tolv månader hemma med barn. Det gäller alltså inte enbart att
            förlänga pappamånaden i sig. Det handlar också om att skapa ett
            utrymme för familjerna att utnyttja t.ex. åttondelsmöjligheten
            i försäkringen med hjälp av detta.
          </note>
          <note>
            Sedan tycker jag inte om, men jag förstår att Fanny Rizell vill
            göra det, att ställa grupperna mot varandra. Jag ser det inte
            på det sättet. Jag tycker inte att vi därmed har valt bort någon.
            Däremot tar vi steg för steg och fångar in så många grupper vi
            kan, och naturligtvis så snabbt vi kan. Jag kommer tillbaka till
            riksdagen med ett sådant förslag.
          </note>
          <note type="speaker">
            Anf. 205 BO KÖNBERG (fp):
          </note>
          <note>
            Fru talman! Jag skulle vilja ställa två frågor till statsrådet
            Thalén.
          </note>
          <note>
            Den ena gäller detta med att vi båda är angelägna om att så många
            pappor som möjligt tar ut sin möjlighet att umgås med sina barn,
            då det är en bra start på det gemensamma livet. Det jag funderat
            på lite grann inför förslagen är varför man tyckt att det är så
            angeläget att tillägga en andra pappamånad när det ändå är så
            få som utnyttjar den första. Självklart finns det ett antal pappor
            som har glädje av detta därför att de vill ha två månader och
            det kanske blir lättare för dem på arbetsplatser osv. att ta ut
            det. Jag förstår alltså argumenten för. Min fråga gäller närmast
            varför detta är så mycket bättre än det vi har föreslagit, nämligen
            att man skulle få 90 % för pappa- och mammamånaderna och att vi
            prövade ett höjt tak -
          </note>
          <note>
            förslagsvis, som vi har sagt, från 7 ½ till 10 basbelopp. Jag
            är nyfiken på avvägningen mellan dessa två metoder att försöka
            förbättra möjligheterna för pappor att ta ut tid med sina barn.
          </note>
          <note>
            Den andra frågan gäller detta med bostadsbidragen, en fråga som
            Mariann Ytterberg och jag snuddade vid för en stund sedan. Om
            det nu är något slags omsvängning på gång inom socialdemokratin
            vad det gäller marginaleffekterna, vilket man möjligen kan tro
            utifrån förslaget om maxtaxa, kommer man då, med tanke på färska
            utredningar och annat, att göra någonting åt att vi trots allt
            har så många personer som är beroende av selektiva bidrag och
            därmed riskerar att hamna i och ibland hamnar i fattigdomsfällor?
          </note>
          <note>
            Anf. 206 Statsrådet INGELA THALÉN (s)
          </note>
          <note>
            replik:
          </note>
          <note>
            Fru talman! När det gäller pappamånaden tycker jag återigen inte
            att man ska se den motsatsställning som Bo Könberg här lägger
            upp. Jag tror att det är lika viktigt att man förlänger föräldraförsäkringen
            och gör den förlängningen till en pappamånad som att man också
            långsiktigt ser till att höja taket. Jag nämnde i min inledning
            att vi återkommer till den frågan.
          </note>
          <note>
            När det gäller 90-procentsersättningen vill jag påpeka att de
            avtal som kompletterar föräldraförsäkringen gäller i stort sett
            hela arbetsmarknaden. Det är en väldigt liten del undantagen.
            Jag tror att det var
          </note>
          <note>
            Birgitta Carlsson som tidigare nämnde att en hel del företag
            försöker stimulera sina anställda män att vara fäder och ta ut
            sin pappaledighet. Jag delar Birgitta
          </note>
          <note>
            Carlssons argumentation att det borde vara en merit att ha varit
            hemma och pappaledig. Det borde vara ett plus när arbetsgivare
            tittar på sin arbetskraft.
          </note>
          <note>
            Jag har alltså inte sett denna motsatsställning. För mig har
            det handlat om att ta viktiga steg i förlängningen. 90-procentsdelen
            har inte för mig varit ett medel att nå fler pappor, med tanke
            på det jag sade om avtalsfrågan.
          </note>
          <note>
            När det gäller bostadsbidragen och marginaleffekterna vill jag
            bara säga detta: Nu är Familjestödsutredningens rapport ute på
            remiss. Jag utgår från att alla läser den. När remissen är klar
            kommer vi naturligtvis att pröva de frågor som finns där. Men
            vi ska inte kasta ut barnet med badvattnet. Bostadsbidraget syftar
            till att hjälpa enskilda familjer i mycket speciella situationer,
            och det kan vi inte bara droppa utan att göra någonting annat
            i stället åt just dessa familjer.
          </note>
          <note>
            Sedan är jag för en allt högre andel generella stöd, men det
            får inte vara på bekostnad av att vi skickar in fler människor
            i en riktig fattigdomsfälla.
          </note>
          <note type="speaker">
            Anf. 207 BO KÖNBERG (fp) replik:
          </note>
          <note>
            Fru talman! I vanliga fall brukar vi med begreppet fattigdomsfälla
            mena att man inte av egen kraft kan förbättra sin ekonomiska situation
            därför att man har mycket höga marginaleffekter, t.o.m. så höga
            som
          </note>
          <note>
            100 %. Det spelar ingen roll hur man jobbar, så att säga. Det
            ska vi förstås försöka undvika så mycket som möjligt. Det finns
            naturligtvis i de socialbidrag vi har som yttersta skyddsnät just
            hundraprocentiga marginaleffekter. Det finns alltså en avvägning
            där.
          </note>
          <note>
            Jag hälsar ändå med tillfredsställelse det som jag uppfattade
            som ett uttalande för framtiden, nämligen att statsrådet siktade
            mot att försöka minska de marginaleffekter som bostadsbidragen
            i sin nuvarande konstruktion leder till.
          </note>
          <note>
            Däremot är jag inte riktigt säker på att jag förstod alla argumenten
            i samband med min första fråga, om det inte vore bättre att försöka
            hitta på något som gör att långt fler pappor än i dag utnyttjar
            pappamånaden
          </note>
          <note>
            - det är fortfarande bara en minoritet som gör det -
          </note>
          <note>
            än att satsa resurser och pengar på en andra pappamånad. Det
            är ju en av de saker som nu är uppe.
          </note>
          <note>
            Det är sant att det finns ett antal avtal som ger mer än de 80
            procenten, men om det offentliga skulle ge mer skulle väl i normalfallet
            inte alla med alla de avtalen dra in de pengarna. Vi har alltså
            trott att en förbättring i det offentliga från 80 % till 90 %
            skulle vara en förbättring. Har vi tänkt fel där ska vi förstås
            gärna lyssna på argumenten, men så har vi trott.
          </note>
          <note>
            Anf. 208 Statsrådet INGELA THALÉN (s)
          </note>
          <note>
            replik:
          </note>
          <note>
            Fru talman! Av Bo Könbergs argument om pappamånaden får man intrycket
            att det handlar om att ta månaden, vara hemma på heltid och därefter
            gå tillbaka till sitt arbete. Jag vill poängtera att fler och
            fler av de föräldrar jag möter vill kombinera en god förskoleplats
            för sitt barn med möjligheter att utnyttja den förlängda föräldraförsäkringen
            till att korta sin arbetstid. Där har ju pappor en unik möjlighet
            att använda pappamånaden genom att vara kvar på arbetet men ändå
            ta sin pappamånad till att korta arbetsdagen. Det kanske är en
            väg att göra så att fler pappor tar sin del av tiden med barnen.
          </note>
          <note type="speaker">
            Anf. 209 CECILIA MAGNUSSON (m):
          </note>
          <note>
            Fru talman! Jag måste säga att jag blir lite tagen när statsrådet
            säger att då kan man hamna i en riktig fattigdomsfälla. Jag hoppas
            verkligen inte att statsrådet med det menar att de människor som
            i dag lever under en väldigt hård ekonomisk press, och som många
            forskare och kunniga faktiskt säger lever i en fattigdomsfälla,
            inte lever i en riktig fattigdomsfälla.
          </note>
          <note>
            Det skulle vara intressant att höra reaktionen på det.
          </note>
          <note>
            Både statsrådet och Mariann Ytterberg nämnde att vi debatterar
            familjepolitik så ofta. Vi har haft fyra debatter osv. Det låter
            nästan som om man tycker att vi debatterar detta lite för ofta.
            Jag skulle gärna vilja ha familjepolitiska debatter oftare, för
            familjepolitik är en av de viktigaste frågor som vi just nu har
            att tackla.
          </note>
          <note>
            Statsrådet ställde en fråga till mig om att det saknades en länk.
            Det är helt enkelt att vi väljer att kompensera kommunerna för
            detta, beroende på att vi har valt inte reduktionen utan avdraget.
            Avdraget ska vara lika för alla inkomsttagare, alla föräldrar
            som tar del av detta.
          </note>
          <note>
            Helhetssynen pratade statsrådet också om. Man kan väl ifrågasätta
            den, och jag är lite förvånad över att statsrådet tar upp detta,
            för den senaste tiden har inte helhetssynen visat sig från sin
            bästa sida. Jag tänker framför allt på barnbidragshöjningen som
            inte gick till de föräldrar som levde på socialbidrag eller på
            det senaste exemplet vad gäller bostads- och utbildningsbidragen
            som minskar bostadsbidragen för dem som bäst behöver.
          </note>
          <note>
            Jag skulle vilja ha en kommentar till helhetssynen på den socialdemokratiska
            familjepolitiken.
          </note>
          <note type="speaker">
            Anf. 210 Statsrådet INGELA THALÉN (s):
          </note>
          <note>
            Fru talman! Jag borde kanske ha talat om vad jag menade med riktig
            fattigdomsfälla. Bo Könberg antydde, han sade det inte, men han
            antydde möjligheten att ta bort bostadsbidraget. Då var jag noga
            med att säga att ska man göra en sådan manöver måste det ersättas
            med något annat, annars hamnar man nämligen i en fattigdomsfälla
            som innebär att man kanske får socialbidrag, vilket Bo Könberg
            helt riktigt sade innebär hundraprocentiga tröskeleffekter. Det
            är det jag menar, en inlåsning snarare än en fälla.
          </note>
          <note>
            Annars tycker jag att frågan om marginaleffekter i sig är tillräckligt
            viktig att diskutera, men kanske i ett annat sammanhang.
          </note>
          <note>
            Jag vet inte vad Cecilia Magnusson menar med att tolka Mariann
            Ytterbergs och mina kommentarer som att det är familjepolitisk
            debatt för ofta. Det kan lika gärna vara att det inte var tillräckligt
            ofta. Det beror lite på hur man vrider och vänder på det.
          </note>
          <note>
            Det var intressant det Cecilia Magnusson sade om att kompensera
            kommunerna. Jag har försökt att leta i alla finansieringskällor,
            men jag hittar inte den lilla överföringspost som skulle innebära
            att kommunerna fick möjligheten att förstärka sina förskolor,
            upprätthålla förskolan eller upprätthålla skolan. Det är ganska
            stora summor det handlar om för kommunerna.
          </note>
          <note>
            Men tittar man över ett antal år för den enskilda individen är
            det kanske 600 kr eller 700 kr i månaden om man slår ut de 40
            000 kronorna över de fem år som man har diskuterat.
          </note>
          <note>
            När det gäller helhetssynen vill vi att familjepolitiken ska
            vara synlig genom de direkta beslut man fattar på det området,
            när det gäller föräldraförsäkring etc. Den ska inte gömmas undan
            i skattepolitiken.
          </note>
          <note>
            Socialpolitik och familjepolitik ska synas tydligt, inte stickas
            under hatten på skattepolitiken. Det är det som gör helhetssynen
            över familjepolitiken så tydlig.
          </note>
          <note>
            Sedan ska jag be att få återkomma när det gäller utbildnings-
            och bostadsbidragen.
          </note>
          <note type="speaker">
            Anf. 211 CECILIA MAGNUSSON (m):
          </note>
          <note>
            Fru talman! Var det står någonstans, ja, när det gäller den gemensamma
            borgerliga ståndpunkten står det i vår reservation att kommunerna
            ska kompenseras.
          </note>
          <note>
            Men jag skulle ta upp en annan vändning, diskussionen om pappamånaderna.
            Det finns ett antal företag som är föredömliga när det gäller
            att uppmuntra fäderna att ta ut föräldradagar. Är statsrådet beredd
            att på något sätt kompensera dessa företag som går före och tar
            på sig stora kostnader? Man skulle t.ex.
          </note>
          <note>
            kunna få avdrag på arbetsgivaravgiften eller något annat som
            skulle hjälpa företagen att faktiskt ta sitt ansvar i den här
            frågan. Man kan även ge en morot och inte bara slänga på piskor,
            som den nuvarande politiken sysslar med.
          </note>
          <note>
            Jag skulle också med anledning av skattepolitiken vilja säga
            att jag inte tycker att det är humant att först ta 46 000 kr i
            skatt av en ensamstående mamma och sedan ge henne 48 000 kr i
            bidrag och säga: Vi satsar på barnfamiljerna. Hon får 2 200 kr
            av staten eller också överbryggar man från dem som inte har barn
            till dem som har. Man stöttar familjer under den tid man har hög
            försörjningsbörda. Det var ju syftet med föräldraförsäkringen.
            Jag skulle gärna vilja ha statsrådets kommentar till varför man
            inte först har höjt garantinivån innan man lade in fler pappamånader.
          </note>
          <note>
            Det är ju en tredjedel av kostnaden och det är många som är mer
            betjänta av en höjning av garantinivån.
          </note>
          <note type="speaker">
            Anf. 212 Statsrådet INGELA THALÉN (s):
          </note>
          <note>
            Fru talman! Om jag vore undersköterska och hade ett barn och
            ett arbete med undersköterskelön skulle jag betala en viss skatt
            till kommunen. Då gör jag som alla andra skattemedborgare i kommunen.
            Jag betalar för fritidsverksamhet. Jag betalar för förskolan.
            Jag betalar förmodligen lite grann för att det ska finnas ett
            fullmäktige. Jag betalar lite grann för att det ska finnas gator
            och vägar och en del annat, precis som alla andra i den kommunen.
          </note>
          <note>
            Men så har jag ett barn och då behöver jag för att kunna klara
            mitt hushåll lite stöd från någon annan i en annan kommun, eller
            från någon som bor i andra änden av landet, dvs. det nationella.
            Det är någonting helt annat än att göra ett skatteavdrag som innebär
            att inte jag som kommunmedborgare är med och betalar det som alla
            andra kommunmedborgare i min kommun betalar. Då gömmer man undan
            familjepolitiken under skattepolitiken. Det tycker Cecilia Magnusson
            är bra, men det tycker inte jag är bra. Det är naturligtvis därför
            vi står här och debatterar den frågan.
          </note>
          <note>
            Kompensera företag för att de ska uppmuntra männen att vara pappalediga
            genom att ge dem ett skatteavdrag, nej, det tycker inte jag. Det
            är så förmånligt för företaget att ha unga, aktiva, duktiga fäder
            som förstår social kompetens och som inser att det är viktigt
            med tillhörighet till barn. Det borde arbetsgivarna ta emot med
            glädje. Sedan ska samhället göra sitt för att underlätta både
            för barn och företag, men i andra sammanhang, inte på det sättet.
          </note>
          <note type="speaker">
            Anf. 213 BIRGITTA CARLSSON (c) replik:
          </note>
          <note>
            Fru talman! Först kanske jag ska uttrycka min uppskattning av
            att statsrådet Ingela Thalén är med i den här debatten, även om
            det är sent på kvällen. Det känns alltid bra, tycker jag, när
            statsrådet deltar och lyssnar av vad vi tycker.
          </note>
          <note>
            Sedan tycker jag kanske inte att vi har fått klart för oss riktigt
            hur mycket som man tänker höja garantinivån. Jag skickar med vårt
            förslag från Centerpartiet. Vi tycker att den bör ligga på 200
            kr för att det ska märkas att det är en rejäl höjning. Om man
            ska jämföra vilken nivå det behöver ligga på i dag för att det
            ska ligga rätt bör det, precis som Ulla
          </note>
          <note>
            Hoffmann nämnde tidigare, ligga på den nivån.
          </note>
          <note>
            Man kanske kan tro att jag inte är för att pappor ska ta sitt
            ansvar när det gäller barnen, men det är jag verkligen. Precis
            som jag nämnde tidigare har jag i min egen familj upplevt hur
            vi har delat på ansvaret för våra barn, och jag har märkt hur
            viktigt det är.
          </note>
          <note>
            Men jag nämnde också i mitt anförande hur en del företag sköter
            det här. Vi skickar från Centerpartiet också med ett förslag om
            att man i redovisningen av verksamhetsberättelsen skulle kunna
            lyfta in och visa hur generös man är mot sin personal eller hur
            man stöder de pappor som tar ut sin föräldraledighet. Jag håller
            med statsrådet om att det verkligen är en social kompetens som
            de fäder visar som tar det ansvaret och utnyttjar den möjligheten.
          </note>
          <note>
            Jag tycker att det är en viss orättvisa gentemot barn i de familjer
            där pappan inte kan ta ut den här månaden, beroende på den arbetssituation
            han har.
          </note>
          <note>
            Han kanske driver eget företag och inte kan. Det barnet får alltså
            en månad mindre tillsammans med sina föräldrar därför att man
            låser upp detta till en förälder som på grund av sin arbetssituation
            helt enkelt inte kan ta ut den. Jag har funderat på varför systemet
            ska vara så stelbent att inte familjen själv kan få ta ställning
            i den frågan.
          </note>
          <note type="speaker">
            Anf. 214 Statsrådet INGELA THALÉN (s):
          </note>
          <note>
            Fru talman! När det gäller garantinivån, Birgitta
          </note>
          <note>
            Carlsson, återkommer jag senare i vår när vi diskuterar vårbudgeten.
            Jag är inte beredd att diskutera frågan på det sättet i den här
            debatten.
          </note>
          <note>
            Jag tycker att det är en alldeles utmärkt idé att man i sin personalredovisning
            visar hur många män som tar ut föräldraledighet, likaväl som jag
            tycker att de vore bra om man redovisade hur många kvinnor i företaget
            som är föräldralediga, dvs. på vilket sätt är det här företaget
            ett företag med anställda som har barn och på det sättet också
            bidrar till - nu ska vi inte gå in i någon pensionsdebatt - helheten
            sett över ett generationsperspektiv. Jag är övertygad om att vi
            alltmer på arbetsmarknaden kommer att ha det så. Jag vill också
            stryka under att det inte enbart är ett ansvar för företag, utan
            det gäller i lika stor utsträckning organisationers och myndigheters
            redovisning av personal. Jag tror att det finns där men kanske
            inte uttryckt lika tydligt som det Birgitta Carlsson säger.
          </note>
          <note>
            Jag förstår det problem som Birgitta Carlsson beskriver om den
            enskilde företagaren, särskilt då företagaren inte har någon anställd
            utan är ensamföretagare. Men som jag sade tidigare borde man utnyttja
            pappamånaden, eller mammamånaden, till att förkorta sin arbetstid
            och därmed över en längre period ta sig tid med sitt barn, även
            om man inte är hemma alla åtta timmarna varje dag. Man utnyttjar
            möjligheten till mer tid utspridd över en längre period.
          </note>
          <note type="speaker">
            Anf. 215 BIRGITTA CARLSSON (c):
          </note>
          <note>
            Fru talman! Det var en fråga jag inte hann med i den förra omgången.
          </note>
          <note>
            Jag tycker att man kan känna en oro för den extra arbetsbelastning
            det kan bli på både företagen och försäkringskassorna. Vi vet
            redan i dag att försäkringskassorna klagar på att de har för mycket
            att göra.
          </note>
          <note>
            Det här innebär ytterligare en belastning eftersom de får ännu
            mer att göra genom att det blir ett steg till i detta.
          </note>
          <note>
            Vi tycker inte att det är rätt väg att gå. Vi vill i stället
            att möjligheterna ska finnas för föräldrarna att ha en större
            valfrihet i att använda pengarna som utgår som stöd till familjerna
            genom barnomsorgskontot. Nu ska vi inte repetera detta mer. Det
            känns som om att vi belastar både företag och försäkringskassor
            med extra arbetsuppgifter.
          </note>
          <note type="speaker">
            Anf. 216 Statsrådet INGELA THALÉN (s):
          </note>
          <note>
            Fru talman! Vi kanske inte ska gå in i detalj eftersom detta
            är en sista replikomgång.
          </note>
          <note>
            Jag kan förstå oron för hanteringen. Men i avvägningen mellan
            oron över hanteringen och de fördelar som det här innebär i ett
            längre perspektiv - inte bara för familjen enskilt just nu de
            närmaste månaderna eller åren, utan också både för företagen och
            för samhället i form av försäkringskassorna - handlar det om att
            det blir lite bättre balans i livet för den enskilda familjen
            med barn. De får möjlighet att utnyttja föräldraförsäkringen över
            en lite längre period.
          </note>
          <note>
            Även jag kan tycka att det är ett litet steg som har tagits.
            Jag ser gärna att fler steg tas på den vägen, dvs.
          </note>
          <note>
            ge utrymme i tid för unga familjer. Det tror jag i det långa
            loppet är till nytta inte minst för de mindre företagen och de
            mindre arbetsplatserna, där man är beroende av att ha sin arbetskraft
            nära inpå sig - även den arbetskraft som har barn.
          </note>
          <note>
            Anf. 217 KERSTIN-MARIA STA-
          </note>
          <note>
            LIN (mp):
          </note>
          <note>
            Fru talman! Statsrådet pratade lite om England.
          </note>
          <note>
            Det var inte så tokigt där, men där fanns tre skillnader. Det
            finns ännu en skillnad, nämligen utslagningen.
          </note>
          <note>
            Jag är ganska ofta i London för jag har goda vänner där. Det
            sitter mödrar på trottoarerna med spädbarn i famnen och tigger.
            Än så länge har vi inte sett något sådant hos oss. Gud hjälpe
            att vi aldrig får se det! Man ser människor med sparbössor som
            samlar in pengar till motsvarigheten till BVC och MVC. På institutioner
            som t.ex. ungdomsmottagningar - jag har besökt flera - måste det
            på många ställen avdelas en speciell person som sitter och jagar
            pengar eller sponsorer.
          </note>
          <note>
            Jag ville bidra med den bilden. Så får det inte gå med oss.
          </note>
          <note>
            Jag måste säga något om maxtaxan. Det har varit alldeles tyst
            om den. Miljöpartiet kallar den för mixtaxa. Vi tyckte att vi
            fick till en lite bättre fördelning.
          </note>
          <note>
            Jag vill påpeka att det behövs ett massivt arbete för att höja
            kvaliteten. Jag tvivlar lite på att den summa som är avsatt kommer
            att räcka.
          </note>
          <note type="speaker">
            Anf. 218 Statsrådet INGELA THALÉN (s):
          </note>
          <note>
            Fru talman! Jag börjar med det sista.
          </note>
          <note>
            De budgetresurser som vi har avsatt i det här steget, 500 miljoner
            kronor, för att höja kvaliteten i förskolan, kommer naturligtvis
            att vara väldigt viktiga för att se till att det blir bra insatser.
            Jag håller med
          </note>
          <note>
            Kerstin-Maria Stalin att förstärkningen av kvaliteten i förskolan
            är ett långsiktigt arbete. Jag tror att vi också framöver kommer,
            av olika skäl, att titta på förstärkningar. Det är inte alldeles
            säkert att det ska handla om ökade statsbidrag. Det kan också
            handla om andra insatser, dvs. att arbeta på ett annat sätt i
            förskolorna med stöd från omgivningen. Jag vet att Kerstin-Maria
          </note>
          <note>
            Stalin och jag är väldigt angelägna om att få en bra föräldrautbildning,
            ett bra stöd till föräldrarna och att ge dem möjligheter att samverka
            kring förskolan.
          </note>
          <note>
            Jag ska nämna en sak när det gäller jämförelserna mellan Sverige
            och Storbritannien. I Storbritannien är det en hög andel tonårsgraviditeter.
            Det har vi inte i
          </note>
          <note>
            Sverige. Det har vi troligtvis inte därför att vi har både upplysning,
            information och stöd till unga kvinnor och unga pojkar.
          </note>
          <note>
            Jag vill också avsluta med att säga att man i Storbritannien
            har dragit i gång ett utomordentligt stort och ambitiöst program
            för att bekämpa fattigdom, bl.a. fattigdom bland barn. Detta är
            ett led i det gemensamma EU-arbete som bedrivs för att bekämpa
            fattigdom och utslagning inom Europaunionen.
          </note>
          <note>
            Anf. 219 KERSTIN-MARIA STA-
          </note>
          <note>
            LIN (mp):
          </note>
          <note>
            Fru talman! Än så länge har vi inte så många tonårsgraviditeter,
            men vi har fler och fler tonårsaborter
          </note>
          <note>
            - tyvärr.
          </note>
          <note>
            Jag är glad att vi ska fästa stor uppmärksamhet på kvaliteten
            på dagis. Barnverket - inte Banverket - ett nybildat nätverk,
            menar att det på många dagis är fråga om förvaring. Det är alldeles
            för stora grupper, och personalen hinner inte göra annat än att
            förhindra olyckor. Det är en otroligt viktig sak att hålla ögonen
            på.
          </note>
          <note type="speaker">
            Anf. 220 Statsrådet INGELA THALÉN (s):
          </note>
          <note>
            Fru talman! Jag är övertygad om att det är precis som Kerstin-Maria
            Stalin säger, nämligen att det finns förskolegrupper och förskolor
            som har ett mycket stort behov av resurser. Men jag vill ändå
            poängtera, för att det inte ska bli en för ensidig bild av hur
            det kan se ut, att de möjligheter jag möter de flesta dagar i
            veckan när det gäller förskoleverksamhet, visar på att det är
            en hygglig tillvaro med bra omvårdnad och bra pedagogisk verksamhet
            för våra barn. Det kan ändå kännas som en tröst. Det handlar om
            att oavsett vad vi har för lösningar i våra diskussioner och politiska
            förslag, syftar detta ändå till att skapa en bra tillvaro för
            barnen. Vi vill ändå att både familjepolitiken och det vi gör
            runtomkring ska ge ett utrymme för föräldrarna och ett gott stöd
            för barnen i deras uppväxt. Då är förskolan ett utomordentligt
            bra medel för att stärka barnen i deras uppväxt.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 22 mars.)
          </note>
          <note>
            19 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            2000/01:68 Ersättning för ideell skada
          </note>
          <note>
            2000/01:69 En begränsad översyn av socialförsäkringsregisterlagen
            (1997:934)
          </note>
          <note>
            2000/01:77 Integrering av verksamheter inom politikområdet Skydd
            mot olyckor
          </note>
          <note>
            2000/01:81 Omskärelse av pojkar
          </note>
          <note>
            2000/01:83 Sveriges tillträde till 1996 års EU-
          </note>
          <note>
            konvention om utlämning
          </note>
          <note>
            2000/01:86 Sveriges tillträde till Förenta nationernas konvention
            om bekämpande av bombattentat av terrorister
          </note>
          <note>
            2000/01:91 Övergångsbestämmelserna till polisdatalagen
          </note>
          <note>
            2000/01:97 Vissa ändringar i alkohollagen
          </note>
          <note>
            2000/01:99 Statens folkhälsoinstitut - roll och uppgifter
          </note>
          <note>
            2000/01:105 Förbud mot juridiskt eller ekonomiskt biträde i vissa
            fall
          </note>
          <note>
            2000/01:106 Diskonteringsränta vid beräkning av livförsäkringsavsättningar
          </note>
          <note>
            Skrivelse
          </note>
          <note>
            2000/01:73 Redogörelse för steriliseringsfrågan i
          </note>
          <note>
            Sverige åren 1935-1975 och regeringens åtgärder
          </note>
          <note>
            Motioner med anledning av prop. 2000/01:70 Automatisk balansering
            av ålderspensionssystemet
          </note>
          <note>
            2000/01:Sf26 av Bo Könberg m.fl. (fp)
          </note>
          <note>
            2000/01:Sf27 av Claes Stockhaus m.fl. (v)
          </note>
          <note>
            2000/01:Sf28 av Gunnar Axén (m)
          </note>
          <note>
            2000/01:Sf29 av Kerstin-Maria Stalin (mp)
          </note>
          <note>
            med anledning av prop. 2000/01:72 Vuxnas lärande och utvecklingen
            av vuxenutbildningen
          </note>
          <note>
            2000/01:Ub25 av Ulf Nilsson m.fl. (fp)
          </note>
          <note>
            2000/01:Ub26 av Jeppe Johnsson (m)
          </note>
          <note>
            2000/01:Ub27 av Marietta de Pourbaix-Lundin (m)
          </note>
          <note>
            2000/01:Ub28 av Yvonne Andersson m.fl. (kd)
          </note>
          <note>
            2000/01:Ub29 av Roy Hansson (m)
          </note>
          <note>
            2000/01:Ub30 av Roy Hansson (m)
          </note>
          <note>
            2000/01:Ub31 av Ana Maria Narti (fp)
          </note>
          <note>
            2000/01:Ub32 av Beatrice Ask m.fl. (m)
          </note>
          <note>
            2000/01:Ub33 av Sofia Jonsson m.fl. (c)
          </note>
          <note>
            2000/01:Ub34 av Laila Bäck och Mariann Ytterberg (s)
          </note>
          <note>
            2000/01:Ub35 av Christina Pettersson och Sylvia
          </note>
          <note>
            Lindgren (s)
          </note>
          <note>
            med anledning av prop. 2000/01:76 Från anstalt till frihet
          </note>
          <note>
            2000/01:Ju8 av Ragnwi Marcelind m.fl. (kd)
          </note>
          <note>
            2000/01:Ju9 av Marietta de Pourbaix-Lundin (m)
          </note>
          <note>
            2000/01:Ju10 av Fredrik Reinfeldt m.fl. (m)
          </note>
          <note>
            20 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 21 mars
          </note>
          <note>
            2000/01:331 av Harald Nordlund (fp) till jordbruksminister Margareta
            Winberg
          </note>
          <note>
            Mobila slakterier
          </note>
          <note>
            2000/01:332 av Kerstin-Maria Stalin (mp) till statsrådet Maj-Inger
            Klingvall
          </note>
          <note>
            Humanitärt visum
          </note>
          <note>
            2000/01:333 av Anne-Katrine Dunker (m) till kulturminister Marita
            Ulvskog
          </note>
          <note>
            Bemanningsföretag för kulturskapare
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 27 mars.
          </note>
          <note>
            21 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 20 mars
          </note>
          <note>
            2000/01:936 av Annelie Enochson (kd) till socialminister Lars
            Engqvist
          </note>
          <note>
            Låsta arvspengar och socialbidrag
          </note>
          <note>
            2000/01:937 av Margareta Viklund (kd) till socialminister Lars
            Engqvist
          </note>
          <note>
            Barnen och lördagsöppet på Systemet
          </note>
          <note>
            2000/01:938 av Ronny Olander (s) till socialminister
          </note>
          <note>
            Lars Engqvist
          </note>
          <note>
            Varningstext på alkoholförpackningar
          </note>
          <note>
            2000/01:939 av Annelie Enochson (kd) till socialminister Lars
            Engqvist
          </note>
          <note>
            Kombinerad sjukpenning och studiestöd
          </note>
          <note>
            2000/01:940 av Inger Lundberg (s) till statsrådet
          </note>
          <note>
            Lars-Erik Lövdén
          </note>
          <note>
            Redovisningsregler för bostadsföretag
          </note>
          <note>
            2000/01:941 av Henrik S Järrel (m) till näringsminister Björn
            Rosengren
          </note>
          <note>
            Avreglering för näringsidkande företag
          </note>
          <note>
            2000/01:942 av Magnus Jacobsson (kd) till näringsminister Björn
            Rosengren
          </note>
          <note>
            Infrastrukturen i Dalsland
          </note>
          <note>
            2000/01:943 av Rolf Gunnarsson (m) till näringsminister Björn
            Rosengren
          </note>
          <note>
            Ung företagsamhet
          </note>
          <note>
            2000/01:944 av Carina Hägg (s) till statsrådet Britta
          </note>
          <note>
            Lejon
          </note>
          <note>
            Riksdagens roll i arbetet för mänskliga rättigheter
          </note>
          <note>
            2000/01:945 av Gunilla Wahlén (v) till jordbruksminister Margareta
            Winberg
          </note>
          <note>
            Genetiskt modifierade livsmedel
          </note>
          <note>
            2000/01:946 av Anita Sidén (m) till statsrådet Ingela
          </note>
          <note>
            Thalén
          </note>
          <note>
            Beräkningsgrunder för bidrag
          </note>
          <note>
            den 21 mars
          </note>
          <note>
            2000/01:947 av Helena Bargholtz (fp) till utrikesminister Anna
            Lindh
          </note>
          <note>
            Antisemitism i Lettland
          </note>
          <note>
            2000/01:948 av Tuve Skånberg (kd) till utrikesminister Anna Lindh
          </note>
          <note>
            Förföljelse av kristna i Kina
          </note>
          <note>
            2000/01:949 av Rolf Gunnarsson (m) till kulturminister Marita
            Ulvskog
          </note>
          <note>
            Bidrag till uppsnyggning inför EU:s ministerbesök
          </note>
          <note>
            den 20 mars
          </note>
          <note>
            2000/01:950 av Rolf Gunnarsson (m) till försvarsminister Björn
            von Sydow
          </note>
          <note>
            Flytt av Swedint
          </note>
          <note>
            2000/01:951 av Maud Ekendahl (m) till justitieminister Thomas
            Bodström
          </note>
          <note>
            Effektivare rättsväsende
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 27 mars.
          </note>
          <note>
            22 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 21 mars
          </note>
          <note>
            2000/01:844 av Rolf Gunnarsson (m) till näringsminister Björn
            Rosengren
          </note>
          <note>
            Tidningsdistribution i glesbygd
          </note>
          <note>
            2000/01:864 av Anna Åkerhielm (m) till näringsminister Björn
            Rosengren
          </note>
          <note>
            Farledsavgifterna
          </note>
          <note>
            2000/01:868 av Ewa Larsson (mp) till kulturminister
          </note>
          <note>
            Marita Ulvskog
          </note>
          <note>
            Kvinnliga filmskapares villkor
          </note>
          <note>
            2000/01:869 av Rolf Gunnarsson (m) till försvarsminister Björn
            von Sydow
          </note>
          <note>
            Arméförbanden
          </note>
          <note>
            2000/01:870 av Rolf Gunnarsson (m) till försvarsminister Björn
            von Sydow
          </note>
          <note>
            Värnpliktigas avhopp
          </note>
          <note>
            2000/01:871 av Karin Falkmer (m) till näringsminister Björn Rosengren
          </note>
          <note>
            Industrirelaterad forskning
          </note>
          <note>
            2000/01:873 av Susanne Eberstein (s) till utbildningsminister
            Thomas Östros
          </note>
          <note>
            Studiemedel för dansutbildning
          </note>
          <note>
            2000/01:874 av Lilian Virgin (s) till kulturminister
          </note>
          <note>
            Marita Ulvskog
          </note>
          <note>
            Stödet till Gotlands teater
          </note>
          <note>
            2000/01:882 av Agne Hansson (c) till miljöminister
          </note>
          <note>
            Kjell Larsson
          </note>
          <note>
            Långtidsutredningen
          </note>
          <note>
            2000/01:883 av Kenneth Johansson (c) till miljöminister Kjell
            Larsson
          </note>
          <note>
            Funktionstänkande inom miljöpolitiken
          </note>
          <note>
            2000/01:884 av Sofia Jonsson (c) till miljöministern
          </note>
          <note>
            IT och miljö
          </note>
          <note>
            2000/01:887 av Margareta Andersson (c) till miljöminister Kjell
            Larsson
          </note>
          <note>
            Klimat och företagens engagemang
          </note>
          <note>
            2000/01:888 av Marianne Andersson (c) till miljöminister Kjell
            Larsson
          </note>
          <note>
            Kvicksilverexport
          </note>
          <note>
            2000/01:889 av Kjell-Erik Karlsson (v) till miljöminister Kjell
            Larsson
          </note>
          <note>
            Sellafieldutsläpp
          </note>
          <note>
            2000/01:890 av Kjell-Erik Karlsson (v) till miljöminister Kjell
            Larsson
          </note>
          <note>
            MOX-bränsle
          </note>
          <note>
            2000/01:892 av Göran Norlander (s) till miljöminister Kjell Larsson
          </note>
          <note>
            Skydd av områden med höga naturvärden
          </note>
          <note>
            2000/01:894 av Johan Pehrson (fp) till statsrådet
          </note>
          <note>
            Maj-Inger Klingvall
          </note>
          <note>
            Avvisning av Kosovoflyktingar
          </note>
          <note>
            2000/01:897 av Ulla Hoffmann (v) till statsrådet Maj-
          </note>
          <note>
            Inger Klingvall
          </note>
          <note>
            Transportörsansvaret
          </note>
          <note>
            2000/01:898 av Eskil Erlandsson (c) till miljöminister Kjell
            Larsson
          </note>
          <note>
            Effekter av det förändrade klimatet
          </note>
          <note>
            2000/01:904 av Owe Hellberg (v) till miljöminister
          </note>
          <note>
            Kjell Larsson
          </note>
          <note>
            Boverkets föreskrifter angående tillgänglighet
          </note>
          <note>
            2000/01:905 av Per Westerberg (m) till miljöminister
          </note>
          <note>
            Kjell Larsson
          </note>
          <note>
            Miljöstyrningsrådet
          </note>
          <note>
            2000/01:906 av Erling Wälivaara (kd) till utbildningsminister
            Thomas Östros
          </note>
          <note>
            Religionsundervisningen i Luleå
          </note>
          <note>
            2000/01:907 av Per Bill (m) till utbildningsminister
          </note>
          <note>
            Thomas Östros
          </note>
          <note>
            Tilldelningen av medel till högskolorna
          </note>
          <note>
            2000/01:908 av Sven Bergström (c) till statsrådet
          </note>
          <note>
            Ulrica Messing
          </note>
          <note>
            Utgivningen av dagstidningar på lördagar
          </note>
          <note>
            2000/01:909 av Sven-Erik Sjöstrand (v) till statsrådet
          </note>
          <note>
            Maj-Inger Klingvall
          </note>
          <note>
            EU:s bidrag till UNHCR:s finansiering
          </note>
          <note>
            2000/01:910 av Eva Arvidsson (s) till kulturminister
          </note>
          <note>
            Marita Ulvskog
          </note>
          <note>
            Kriterierna för Svenska Filminstitutets bidragsverksamhet
          </note>
          <note>
            2000/01:911 av Dan Kihlström (kd) till kulturminister Marita
            Ulvskog
          </note>
          <note>
            Saknade konstverk hos statliga myndigheter
          </note>
          <note>
            2000/01:912 av Tuve Skånberg (kd) till utrikesminister Anna Lindh
          </note>
          <note>
            Biståndet till Palestina
          </note>
          <note>
            2000/01:920 av Ola Sundell (m) till jordbruksminister Margareta
            Winberg
          </note>
          <note>
            Leader-projektet
          </note>
          <note>
            2000/01:922 av Amanda Agestav (kd) till statsrådet
          </note>
          <note>
            Ingela Thalén
          </note>
          <note>
            Adoptionsbidraget
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 27 mars.
          </note>
          <note>
            23 § Kammaren åtskildes kl. 21.08.
          </note>
          <note>
            Förhandlingarna leddes av talmannen från sammanträdets början
            t.o.m. 9 §
          </note>
          <note>
            anf. 15 (delvis), av förste vice talmannen därefter t.o.m. 12
            § anf. 37, av tredje vice talmannen därefter t.o.m. 14 § anf.
            86, av talmannen därefter t.o.m. 15 § anf. 106 (delvis), av andre
            vice talmannen därefter till ajourneringen kl. 16.54, av förste
            vice talmannen därefter till ajourneringen kl. 17.53 och av talmannen
            därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
