<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200001</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200001</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200001--116</head>
          <docDate when="2001-05-29">2001-05-29</docDate>
        </div>
      </front>
      <body>
        <div>
          <note>
            18.00 - 21.19
          </note>
          <note>
            Det justerade protokollet beräknas utkomma om 3 veckor
          </note>
          <note>
            -------------------------------------------------------------------------
          </note>
          <note>
            1 § Meddelande om val av ställföreträdande ombudsman vid JO-ämbetet
          </note>
          <note>
            Förste vice talmannen meddelade att val av ställföreträdande
            ombudsman vid JO-ämbetet skulle äga rum vid sammanträdet onsdagen
            den 30 maj.
          </note>
          <note>
            2 § Anmälan om fördröjs svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2000/01:428
          </note>
          <note>
            Till riksdagen
          </note>
          <note>
            Interpellation 2000/01:428 av Ana Maria Narti
          </note>
          <note>
            (fp) om rättssäkerhet för skuldsatta arbetslösa.
          </note>
          <note>
            Interpellationen kommer att besvaras den 29 maj
          </note>
          <note>
            2001.
          </note>
          <note>
            Skälet till dröjsmålet är på grund av tjänsteresor.
          </note>
          <note>
            Stockholm den 23 maj 2001
          </note>
          <note>
            Näringsdepartementet
          </note>
          <note>
            Mona Sahlin
          </note>
          <note>
            Enligt uppdrag
          </note>
          <note>
            Dag Ekman
          </note>
          <note>
            Expeditionschef
          </note>
          <note>
            3 § Svar på interpellation 2000/01:384 om stamcellsforskningen
          </note>
          <note type="speaker">
            Anf. 1 Utbildningsminister THOMAS ÖSTROS (s):
          </note>
          <note>
            Herr talman! Alf Svensson har ställt en rad frågor till socialminister
            Lars Engqvist om etiska ställningstaganden med anknytning till
            forskning om stamceller. Alf Svensson har bl.a. frågat på vilket
            sätt socialministern avser säkerställa att den forskning som bedrivs
            i Sverige sker på ett etiskt acceptabelt sätt och om regeringen
            kommer att lämna förslag till riksdagen om riktlinjer och lagstiftning
            beträffande de aktualiserade frågorna. Eftersom forskningsfrågorna
            tillhör mitt ansvarsområde inom regeringen svarar jag på interpellationen.
          </note>
          <note>
            Vi har sedan länge ett system för forskningsetisk granskning
            i Sverige. Forskningsetiska kommittéer vid de medicinska fakulteterna
            och vissa forskningsråd granskar forskningsansökningar med utgångspunkt
            i internationella deklarationer och konventioner. Den parlamentariska
            Kommittén om forskningsetik gjorde i sitt slutbetänkande God sed
            i forskningen, (SOU 1999:4), vissa överväganden om forskningsetisk
            prövning. I remissbehandlingen ansåg emellertid många instanser
            att det behövdes en mer generell författningsreglering av de forskningsetiska
            kommittéernas verksamhet.
          </note>
          <note>
            Utredningen visar inte på några uttalade brister hos det nuvarande
            systemet. Däremot har nya behov av rättslig reglering uppstått
            till följd av dels ny lagstiftning, dels vetenskapens utveckling.
            Regeringen gjorde i den forskningspolitiska propositionen,
          </note>
          <note>
            Forskning och förnyelse, (prop. 2000/01:3), bedömningen att det
            finns skäl som talar för en generell författningsreglering av
            forskningsetisk prövning.
          </note>
          <note>
            Inom Regeringskansliet arbetar vi därför för närvarande med ett
            förslag till rättslig reglering av forskningsetikkommittéerna
            och deras verksamhet. En viktig utgångspunkt är att deras roll
            på olika sätt bör stärkas och att de bl.a. bör få ett större inslag
            av lekmän.
          </note>
          <note>
            Även den parlamentariska Bioteknikkommittén har i sitt slutbetänkande
            Att spränga gränser, (SOU
          </note>
          <note>
            2000:103), gjort vissa överväganden om de forskningsetiska kommittéernas
            verksamhet. Men kommittén föreslår också inrättandet av en ny
            myndighet, en bioteknikinspektion med ett övergripande ansvar.
          </note>
          <note>
            Kommitténs förslag bereds för närvarande inom Regeringskansliet.
            I detta arbete är jag särskilt angelägen om att frågan om decentralisering
            kontra centraliserat beslutsfattande när det gäller t.ex. etiskt
            kontroversiella frågor blir ordentligt belyst.
          </note>
          <note>
            När det mera specifikt gäller forskning på befruktade ägg från
            människa är det ingen ny fråga. I
          </note>
          <note>
            många länder har man tagit ställning till denna forskning med
            utgångspunkt i behovet av forskning kring reproduktionen. Den
            svenska riksdagen antog således år 1991 lagen (1991:115) om åtgärder
            i forskningseller behandlingssyfte med befruktade ägg från människa.
            I propositionen (1990/91:52, bet.
          </note>
          <note>
            1990/91:SoU10, rskr. 1990/91:114) som föregick lagen framhölls
            att för mänskligheten angelägen kunskap skulle kunna vinnas om
            forskning på befruktade ägg möjliggjordes på vissa villkor.
          </note>
          <note>
            Såvitt jag kan förstå är det inga fundamentalt nya etiska frågeställningar
            som väcks när man vid forskning med stamceller tar enstaka celler
            från sådana befruktade ägg som har "blivit över" vid provrörsbefruktning.
            Flera internationella organ, bl.a. Europeiska kommissionens organ
            European Group on Ethics in science and new technologies och Nordiska
            ministerrådets kommitté för bioetik, har kommit fram till denna
            slutsats. I deras yttranden framhålls vikten av att denna forskning
            får fortsätta men enbart med användande av sådana embryon som
            "blivit över" och som ändå ska förstöras. Att skapa nya embryon
            enbart för forskning eller att genomföra s.k. kärntransfer för
            transplantationsändamål avstyrks. Nyss nämnda organ vill avvakta
            utvecklingen inte minst avseende försök med s.k. adulta stamceller
            som dock i dagsläget anses mycket mindre användbara för att ersätta
            sjuka celler hos t.ex. diabetiker eller Parkinsonsjuka.
          </note>
          <note>
            Jag vill i detta sammanhang påminna om att Statens medicinsk-etiska
            råd har som en av sina främsta uppgifter att följa utvecklingen
            inom sådan forskning och behandling som kan anses vara känslig
            för den mänskliga integriteten eller påverka respekten för människovärdet.
            Jag har erfarit att rådet följer utvecklingen och vid flera tillfällen
            har diskuterat frågan.
          </note>
          <note>
            Så länge det inte finns några nationella regler för forskning
            på stamceller är det viktigt att forskningsansökningar avseende
            denna forskning diskuteras på nationell nivå i Vetenskapsrådets
            nämnd för forskningsetik. Jag har erfarit att nämnden nyligen
            har uppmanat samtliga etikkommittéer att remittera ansökningar
            som gäller forskning av känslig karaktär, t.ex. forskning med
            embryon eller stamceller, till nämnden för en principiell diskussion.
            Jag har också erfarit att Vetenskapsrådet inom en nära framtid
            kommer att presentera riktlinjer för forskning på stamceller.
          </note>
          <note>
            Den snabba utvecklingen inom forskningen ställer stora krav på
            forskarna att informera även om kontroversiell forskning för att
            därigenom initiera en öppen debatt. Det finns naturligtvis en
            rad ytterligare frågor som måste diskuteras och jag förutsätter
            att detta kommer att ske bl.a. i den parlamentariska utredning
            om genetiska undersökningar som regeringen nyligen beslutat att
            tillsätta. I utredningens uppdrag ingår också att överväga riktlinjer
            för användning av stamceller. Men diskussionen pågår även inom
            professionen och på andra håll. Det är avgörande, inte minst för
            att vidmakthålla allmänhetens förtroende för forskningen, att
            denna diskussion präglas av stor öppenhet.
          </note>
          <note type="speaker">
            Anf. 2 ALF SVENSSON (kd):
          </note>
          <note>
            Herr talman! Jag ber att få tacka ministern för svaret. Låt mig
            understryka några meningar i min interpellation som jag anser
            vara de kanske mest centrala:
          </note>
          <note>
            I västerländsk etisk tradition betonas alla människors absoluta
            och okränkbara värde. Detta unika människovärde ligger till grund
            för internationella deklarationer om mänskliga fri- och rättigheter.
          </note>
          <note>
            Mänskliga embryon är inte material. Det faktum att människan
            i olika livsstadier och situationer inte kan hävda sina rättigheter
            upphäver dem inte.
          </note>
          <note>
            Utgångspunkten för interpellationen är: Hur upprätthåller vi
            respekten för den enskilda människans värde i en demokrati? Nu
            är väl interpellationsdebatter egentligen inte så lämpliga för
            att avhandla så här komplexa och svåra frågor, som kräver ett
            stort mått av ödmjukhet. Men de två första frågorna i min interpellation
            vill jag också gärna stryka under. De är:
          </note>
          <note>
            Vilka etiska värden avser regeringen ska vara grunden för forskningen
            som bygger på livets minsta beståndsdelar? Vilka etiska och lagstiftningsmässiga
            gränser avser socialministern - alltså nu utbildningsministern
            - nu uppställa när det gäller forskning på stamceller?
          </note>
          <note>
            Min uppfattning är att man inte klarar av att hantera denna typ
            av frågeställningar med mindre än att man svarar på frågan: När
            börjar livet?
          </note>
          <note>
            Jag vill - utan att på något sätt vara oförskämd -
          </note>
          <note>
            hävda att ministern inte svarar på de mycket centrala frågeställningar
            som jag här återger.
          </note>
          <note>
            Den yttersta frågeställningen är som sagt: När börjar livet?
          </note>
          <note>
            Som jag ser det så utbreder sig det utilitaristiska tänkandet
            starkt. Jag undrar om det inte ibland sker helt omedvetet, kanske
            från regeringens och kanske från Socialstyrelsens sida - vad vet
            jag? Nyttan avgör alltså vad som är acceptabelt. Jag menar att
            det är en utveckling som på sikt får demokratin att vissna om
            man talar om demokratins absoluta grundbult, nämligen respekten
            för den enskilde och för det enskilda livets integritet.
          </note>
          <note>
            Ministern nämnde i svaret att de frågor som tas upp i interpellationen
            har aktualiserats redan tidigare.
          </note>
          <note>
            Jag håller helt med om det. År 1990 är nämnt. Men samtidigt talas
            det i svaret om att den forskning som vi här berör har genomgått
            en dramatisk utveckling.
          </note>
          <note>
            Det är just det interpellationen handlar om, dvs. att forskare
            i dag har helt andra möjligheter än för tio år sedan.
          </note>
          <note>
            Det kan knappast hävdas med trovärdighet, tycker jag, att vi
            i Sverige har någon offentlig omfattande debatt runt denna forskning
            om embryonala stamceller.
          </note>
          <note>
            Såvitt jag kan bedöma - det är naturligtvis inte så mycket empiriskt
            - ser man i en lång rad magasin från olika delar av världen att
            denna forskning är synnerligen omdebatterad och synad.
          </note>
          <note>
            Jag skulle vilja vädja till ministern om att här svara på de
            två första frågorna som finns i min interpellation.
          </note>
          <note type="speaker">
            Anf. 3 PER LANDGREN (kd):
          </note>
          <note>
            Herr talman! Utbildningsministern! När jag läste utbildningsministerns
            svar tyckte jag att det andades en viss försiktighet - kanske
            så mycket försiktighet att just de grundläggande etiska frågorna
            inte besvarades. Det antyddes inte ens något svar.
          </note>
          <note>
            När utbildningsministern hänvisar till de forskningsetiska kommittéer
            som finns och menar att de i sina bedömningar ska gå tillbaks
            på internationella deklarationer och konventioner lyser det problem
            som ändå finns på den internationella arenan inte igenom.
          </note>
          <note>
            Enskilda forskare och enskilda individer kan naturligtvis stå
            för olika etiska teorier och etiska uppfattningar som kan leda
            till diametralt olika svar på dessa frågor.
          </note>
          <note>
            Nu nämnde Alf Svenssons utilitarismen. Det är ingen hemlighet
            att en majoritet av våra professionella moralfilosofer på universiteten,
            varav många också sitter med i medicinsketiska råd och kommittéer,
            har en utilitaristisk uppfattning. Enligt utilitarismen finns
            det egentligen inget människovärde att försvara, utan det handlar
            om effekterna, resultaten och nyttan av saker och ting.
          </note>
          <note>
            Jag skulle vilja att utbildningsministern i sitt svar på interpellantens
            frågor på något sätt sätter in detta i ett större sammanhang.
            Det finns en problembild här.
          </note>
          <note>
            Vi har å ena sidan internationella deklarationer och konventioner
            som betonar människovärdet, men vi har å andra sidan inte minst
            under senare delen av
          </note>
          <note>
            1900-talet haft starka rörelser som menar att värden inte finns,
            t.ex. värdenihilismen - och sedan också utilitarismen - som har
            vuxit sig starka och förändrat även deklarationernas innehåll
            i viss mening.
          </note>
          <note>
            Jag ser i svaret också att det finns en tendens till nyttotänkande.
            Det är i och för sig deskriptivt. Det talas om behovet av forskning
            kring reproduktion och om att angelägen kunskap skulle kunna vinnas,
            osv.
          </note>
          <note>
            Då har man inte svarat på frågan om embryots, individens eller
            subjektets status i sig, utan man hänvisar till nyttan av forskningen.
            Det är nyttan å ena sidan och värdena i sig å andra sidan. Denna
            konflikt hoppas jag att utbildningsministern tar upp i sitt svar.
          </note>
          <note type="speaker">
            Anf. 4 Utbildningsminister THOMAS ÖSTROS (s):
          </note>
          <note>
            Herr talman! Jag välkomnar verkligen en bred offentlig forskningsetisk
            debatt. Det tror jag att vi är i behov av i Sverige och i alla
            andra länder som arbetar med avancerad forskning av flera olika
            skäl. Vi har en mycket snabb vetenskaplig utveckling som öppnar
            möjligheter att lösa mycket svåra mänskliga problem inte minst
            när det gäller sjukdomar som Parkinsons sjukdom. Denna typ av
            forskning skulle kunna lindra tillvaron för människor som har
            blivit utsatta för sjukdomar och för deras anhöriga. Det skulle
            vara en stor vinst för samhället. Det går icke att diskutera forskning
            utan att också ta med den potential som denna forskning har när
            det gäller att lösa svåra mänskliga problem.
          </note>
          <note>
            Samtidigt leder den vetenskapliga utvecklingen till allt svårare
            etiska frågeställningar. Då blir öppenheten och genomlysningen
            det allra viktigaste.
          </note>
          <note>
            Det är därför regeringen nu arbetar med att lagreglera de etiska
            kommittéernas verksamhet. Det är ett viktigt framsteg, tycker
            jag, att göra det reglerat.
          </note>
          <note>
            Vi ska också se över lekmannainflytandet i dessa forskningsetiska
            kommittéer. Det är också centralt att vi ser över hur besluten
            fattas när det gäller den nationella politiken, så att det inte
            bara är de lokala etiska kommittéerna som fattar beslut utan att
            vi också gör en nationell bedömning av vad som är etiskt lämpligt
            och vad om inte är det.
          </note>
          <note>
            Det jag skulle vilja be Alf Svensson och partikolleger om är
            att icke göra diskussionen för enkel, för detta är en komplicerad
            frågeställning. Hur ser egentligen kristdemokraterna på den forskning
            som bedrivs kring infertilitetsfrågorna? Vi har ju gjort samma
            bedömning i riksdagen när det gäller att det är rimligt att kunna
            forska på befruktade ägg för att kunna öka kunskaperna kring infertilitet
            och för att kunna ge möjlighet till det som nu finns, dvs. provrörsbefruktning
            eller IVF-metoden, som också har betytt väldigt mycket för människor
            i vårt land och i många andra länder. Sätter kristdemokraterna
            nu frågetecken när det gäller om den forskningen ska kunna bedrivas?
          </note>
          <note>
            Det har vi riksdagsbeslut på, och det är enligt min bedömning
            ingen ny etisk frågeställning att också utveckling av andra forskningsgrenar
            finns på detta område. Det är ingen lätt frågeställning, men det
            är en frågeställning som kräver en öppen diskussion och etisk
            granskning med insikt både om de stora möjligheter som finns med
            den forskningen och de svåra etiska problemen.
          </note>
          <note>
            Det finns två grundläggande regler för forskning kring embryon.
            Den ena är tvåveckorsregeln, som riksdagen har fattat beslut om.
            Tvåveckorsregeln innebär att försök i forsknings- eller behandlingssyfte
            på befruktade ägg får göras längst t.o.m. den fjortonde dagen
            efter befruktningen. Sedan finns också principen om informerat
            samtycke, dvs. att de människor det berör, t.ex. föräldrar, ska
            ge ett informerat samtycke, vara väl medvetna om sitt beslut och
            vara de som bestämmer om det ska få ske eller inte. Det tycker
            jag är två grundläggande bra regler att ta med sig även i fortsättningen.
          </note>
          <note>
            Det som behöver förstärkas är diskussionen och genomlysningen,
            och det är det som vi arbetar med nu inom Regeringskansliet för
            att kunna lägga fram förslag inför riksdagen om. Då blir frågorna
            om organisationen av den etiska granskningen och lekmannainflytandet
            - det som också kan göra att vi får en allmän diskussion - väldigt
            centrala. Det tycker jag är ett klokt sätt att hantera svåra etiska
            frågeställningar på.
          </note>
          <note>
            Men gör det inte så enkelt att bara säga att vi ska bortse ifrån
            de möjligheter som forskningen kan ge oss. Det vill jag ändå vädja
            om.
          </note>
          <note type="speaker">
            Anf. 5 ALF SVENSSON (kd):
          </note>
          <note>
            Herr talman! Jag tyckte inte att det var riktigt sympatiskt av
            utbildningsministern att säga att vi inte ska göra det så enkelt.
            Jag har två tre gånger läst utbildningsministerns svar. Förenklingarna
            är väl snarast att finna i svaret. Jag ställer frågor, men utbildningsministern
            svarar med att säga att vi inte ska göra det så enkelt.
          </note>
          <note>
            I allra högsta grad uppskattar vi och vill göra det vi kan för
            att skapa de bästa förutsättningar som tänkas kan för forskning,
            och vi tar naturligtvis gärna emot de frågeställningar som ministern
            riktar till oss.
          </note>
          <note>
            Men ingen av oss i denna kammare är okunnig om att världshistorien
            bjuder på åtskilliga exempel också av nationell karaktär på att
            forskning och åtgärder accepterats och legitimerats för att, som
            det heter, undanröja lidande. Vem vill inte det? Men frågan är:
            På bekostnad av vad? Vilka värden finns det i botten?
          </note>
          <note>
            I svaret finns uttrycket "embryon som 'blivit över'". Var och
            en förstår vad som menas med det.
          </note>
          <note>
            Men det är inte en ödets nyck att embryon blir över.
          </note>
          <note>
            En frågeställning som är viktig att ändå lyfta upp på bordet
            är ju när den totipotenta stamcellen blir adult. Jag tror inte
            ens en gång att forskarna vågar avge ett definitivt svar på en
            sådan fråga. Är det efter en vecka, vilket jag vet att en del
            anser, eller är det kanske först efter en lite längre tid?
          </note>
          <note>
            Det är klart att det är viktigt att få den frågan besvarad. Man
            kan ju tänka sig att ifrån den adulta stamcellen, om inte individen
            i sig skadas, vara med om att ta celler för att avhjälpa svåra
            sjukdomar. Men man får ju inte glömma att det skapas en möjlighet
            att ifrån den totipotenta stamcellen klona människan. Jag kan
            inte tänka mig annat än att utbildningsministern och jag är rörande
            överens om att vi ska ha ett förbud mot kloning av människan.
            Men jag tror ingen av oss är så naiv att man föreställer sig att
            detta i och med att vi har det här förbudet inte kommer att ske.
            Forskningen är naturligtvis och ska vara så nyfiken som möjligt,
            så någonstans, kanske inte i vårt land men i något annat land,
            kommer kloningen att ske. Detta menar jag entydigt visar hur angeläget
            det är att signalerna är klara och entydiga och baseras på en
            värdegrund som inte är utilitaristisk. Med ett utilitaristiskt
            resonemang är det klart att det inte är görligt annat än att kunna
            komma fram till att, såvitt jag förstår, kloning också är något
            att använda sig av för att minska lidande.
          </note>
          <note>
            Vi går alltså inte upp i den här talarstolen, herr talman, med
            några absoluta eller några bombastiska åthävor, men vi tycker
            precis som utbildningsministern att det måste föras en bred öppen
            debatt kring de här frågorna, eller ett brett öppet resonemang
            är kanske bättre, och vi hoppas att det lilla meningsutbytet här
            på några få minuter kan initiera en sådan.
          </note>
          <note type="speaker">
            Anf. 6 Utbildningsminister THOMAS ÖSTROS (s):
          </note>
          <note>
            Herr talman! Jag delar verkligen Alf Svenssons uppfattning om
            att det är resonemang som behövs kring de här frågeställningarna.
            Det är då också ett resonemang om de organisatoriska frågorna
            för att det handlar om människors tilltro till den etiska granskning
            som görs. Min uppfattning är att vi behöver stärka tilltron genom
            att också göra organisationen för etiska bedömningar tydligare
            och uppmuntra att de här bedömningarna förs ut till allmän diskussion.
            Det tror jag är det viktigaste. Jag tror också att det är på det
            sättet som man ska närma sig djupt etiska frågeställningar. Det
            ska inte ske genom enkla klubbslag utom genom en sökande diskussion.
            Jag tror att vi båda kan delta i en sådan sökande diskussion.
          </note>
          <note>
            Jag delar den uppfattning som utredningen hade för tio år sedan
            och som sedan också regeringen och riksdagen fastställde, att
            forskning och försök på befruktade ägg bör bli möjlig under dessa
            betingelser därför att det kan ge angelägen kunskap utan att verksamheten
            kommer i konflikt med den humanistiska människosynen. Det var
            den bedömning som riksdagen gjorde för tio år sedan när man tillät
            forskning på befruktade ägg med syfte att lösa svåra infertilitetsfrågor,
            och det är forskning som har varit viktig för människors livskvalitet
            och möjligheter att få barn.
          </note>
          <note>
            Den etiska bedömning som man gjorde då liknar väldigt mycket
            den etiska bedömning som nu har kommit upp tack vare framsteg
            när det gäller stamcellsforskningen.
          </note>
          <note>
            Jag tycker att det beslut som man då fattade från riksdagens
            sida var ett klokt och väl avvägt beslut.
          </note>
          <note>
            Däremot tror jag att vi behöver komma längre när det gäller att
            föra upp de här diskussionerna till en tydligare och mer allmän
            debatt. Vi ligger ju också väl i linje med vad många internationella
            etiska prövningskommittéer tycker. En viktig sådan är ju den europeiska
            grupp som jag nämnde som jobbar direkt under kommissionen. Från
            den europeiska kommittén säger man att det när det gäller de länder
            som redan i dag tillämpar embryoforskning för att lösa infertilitetsfrågor,
            där den är tillåten, är svårt att se något argument som skulle
            förhindra att också stamcellsforskningen då skulle vara tillåten.
            Det nordiska ministerrådets kommitté för bioetik säger också att
            det är acceptabelt att forska på humana stamceller från överblivna
            embryon från IVF-befruktningar. Det är klart att det här är beslut
            som ingen har tagit med någon lätthet, utan det här kommer av
            en prövande, sökande diskussion. För tio år sedan tog vi ett steg
            under stor samstämmighet i riksdagen, och forskningsutvecklingen
            har varit sådan att vi nu kan närma oss lösningen på andra stora
            svåra frågor när det gäller folksjukdomar. Vi måste upprätthålla
            respekten för människovärdet, för integriteten, hos varje enskild
            människa, men vi inser också att forskningen kan ge oss betydande
            kunskaper när det gäller att förbättra livet för människor.
          </note>
          <note type="speaker">
            Anf. 7 ALF SVENSSON (kd):
          </note>
          <note>
            Herr talman! Det råder inga delade meningar oss emellan när det
            gäller att avhjälpa barnlöshet, och jag tror inte alls att vi
            behöver debattera att forskningen har avlyft mycket stora och
            svåra lidanden från människor, och vi ser fram emot en period
            då utvecklingen i det avseendet fortsätter. Samtidigt finns ju
            frågeställningen kvar: Hur långt kan man gå när det gäller att
            avhjälpa lidandet eller problemen för en person eller för ett
            par på bekostnad av en annan individ?
          </note>
          <note>
            Det är ju egentligen där som den svåra etiska skärningspunkten
            finns.
          </note>
          <note>
            I mitt lilla inledningsanförande talade jag om att människan
            i olika livsstadier och situationer inte kan hävda sina rättigheter.
            Vem hävdar hennes rättigheter?
          </note>
          <note>
            Utilitaristen går ju så långt att hon eller han säger att man,
            om en människas död medför att ett större antal människors lidande
            avlyfts eller att de räddas till livet, får acceptera detta. Jag
            föreställer mig att det inte är en hållning som någon vill ty
            sig till när den tillspetsas. Men den hållningen och den inställningen
            kan smyga sig på. Det är mycket det som jag menar att vi ska vara
            observanta på. Sedan finns ju det stora problemet kvar, att forskningen
            på totipotenta embryonala celler leder till möjligheten att klona
            människor. Därför finns det all anledning att vara mycket vaksamma
            och ge klara signaler i den här frågan.
          </note>
          <note type="speaker">
            Anf. 8 Utbildningsminister THOMAS ÖSTROS (s):
          </note>
          <note>
            Herr talman! Jag tror att jag och Alf Svensson har precis samma
            utgångspunkt när det gäller att de forskningsetiska frågorna inte
            bara är en sak för forskarna själva. Det är en mycket större och
            bredare samhällsfråga än så. Jag delar helt och hållet Alf
          </note>
          <note>
            Svenssons inlägg senast om kloning. Det är klart att det är någonting
            som är alldeles oacceptabelt.
          </note>
          <note>
            Men vi ska söka oss de etiska ställningstagandena i resonemang
            mellan den akademiska världen, forskarna och oss som är intresserade
            av det här och deltar t.ex. i forskningsetiska kommittéer. Det
            här behöver stärkas. Det gäller allmänrepresentanternas inflytande
            och diskussionen allmänt i samhället om viktiga frågeställningar.
          </note>
          <note>
            Jag noterar också - jag tolkar åtminstone kristdemokraterna så
            - att man inte är på väg att svänga i frågan om möjligheterna
            att forska för att lösa problem kring barnlöshet. Vi har ju haft
            en bred samstämmighet i riksdagen om att det har varit en rimlig
            bedömning, att man bör kunna göra detta. Jag tolkar också kristdemokraterna
            så att ert resonemang inte landar i att aborter inte längre är
            möjliga.
          </note>
          <note>
            Det är viktigt att vi för en klar diskussion om den här typen
            av frågeställningar, så att vi inte i argumentationen hamnar i
            en till synes klar ståndpunkt men i praktiken driver en politik
            som inte riktigt ligger i linje med den ståndpunkten.
          </note>
          <note>
            Jag ser det som väldigt viktigt att våra etiska prövningar, våra
            etiska kommittéers arbete, grundar sig i den uppfattning om människovärdet
            som delas av hela denna riksdag - okränkbarheten, integriteten
            hos den enskilda människan. Jag tror att vi behöver stärka den
            etiska granskningen organisatoriskt, men jag välkomnar också starkt
            de möjligheter som forskningen nu erbjuder att lösa mycket stora
            mänskliga dilemman.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 2000/01:427 om lärarutbildningen på
            universitetet
          </note>
          <note type="speaker">
            Anf. 9 Utbildningsminister THOMAS ÖSTROS (s):
          </note>
          <note>
            Herr talman! Lars Leijonborg har frågat mig huruvida jag är beredd
            att aktivt verka för att nya lärarutbildningar i linje med den
            KTH:s rektor initierat inrättas på universiteten.
          </note>
          <note>
            Enligt vad jag har erfarit har Kungl. Tekniska högskolan den
            12 april ansökt hos Högskoleverket om att få examensrätt för lärarutbildning
            benämnd civilingenjörsexamen med gymnasielärarbehörighet.
          </note>
          <note>
            Högskoleverket ska nu pröva denna ansökan enligt det regelverk
            och de beslut som riksdag och regering har fattat.
          </note>
          <note>
            Innan verket har gjort sin prövning är jag inte beredd att yttra
            mig i frågan om huruvida denna modell ska stödjas av regeringen.
          </note>
          <note>
            Jag vill däremot ta tillfället i akt att ge min syn på viktiga
            delar av den nya lärarutbildning som nu håller på att införas
            vid våra universitet och högskolor. En förutsättning för att den
            nya lärarutbildningen ska bli framgångsrik och vara av hög kvalitet
            är givetvis att utbildningen ställer höga krav på studenterna.
            Allt annat är ett slöseri med studenternas tid och skattebetalarnas
            resurser.
          </note>
          <note>
            Frågan om hur en utbildning är upplagd samt hur undervisningen
            och examinationen genomförs är dock ett ansvar för varje lärosäte.
            Bestämmelser i högskoleförfattningarna anger vilka krav som ska
            vara uppfyllda för olika examina. Högskoleverket beslutar vid
            vilka lärosäten dessa examina får avläggas. Vid brister i utbildningarnas
            kvalitet får Högskoleverket besluta att examensrätten dras in.
          </note>
          <note>
            Högskoleverket har fått i uppdrag att systematiskt utvärdera
            all högskoleutbildning, alla program, kurser och ämnen. Dessa
            utvärderingar, där likar bedömer likar, innebär att företrädare
            för den akademiska världen tillsammans med avnämare, studenter
            och yrkesverksamma gör en strikt genomlysning av utbildningens
            kvalitet. Utbildning som efter en sådan granskning underkänns
            av Högskoleverket måste förbättras.
          </note>
          <note>
            Om så inte sker kan examensrätten dras in. På det viset har den
            socialdemokratiska regeringen skapat en tydlig ordning av hög
            internationell standard som säkrar kvaliteten på all högskoleutbildning,
            inklusive lärarutbildningen.
          </note>
          <note>
            Lärarutbildningen reformeras nu, med brett stöd bl.a. av lärarnas
            fackliga organisationer, och får en kraftigt förstärkt vetenskaplig
            grund. Reformen av lärarutbildningen vilar på tre viktiga grundstenar:
          </note>
          <note>
            vikten av djupa ämneskunskaper i lärarutbildningen, kraftigt
            förstärkt forskning kring lärande samt en gemensam gedigen utbildningsvetenskaplig
            grund med tätare samverkan med skolan, förskolan och övriga verksamheter.
          </note>
          <note>
            Djupa ämneskunskaper är basen för lärarutbildningen. I den reformerade
            lärarutbildningen, särskilt den som inriktas mot gymnasieskolan,
            ingår mycket omfattande ämnesstudier. Den som vill bli lärare
            i svenska och samhällskunskap behöver minst 60 poäng i ämnet för
            undervisning i grundskolans senare år och 80 poäng för gymnasieskolan.
            För att bli gymnasielärare i svenska och samhällskunskap krävs
            alltså en examen om 220 poäng, dvs. fem och ett halvt år.
          </note>
          <note>
            Denna utbildning är därmed en av de mera omfattande grundläggande
            högskoleutbildningarna vid svenska lärosäten.
          </note>
          <note>
            I lärarutbildningsreformen ligger en kraftig förstärkning av
            forskningen inom utbildningsvetenskap såväl organisatoriskt som
            resursmässigt. I dag finns alltför få disputerade lärare i lärarutbildningen,
            alltför få lärare deltar i forskarutbildningen och antalet lärare
            i skolan med doktorsexamen är för litet.
          </note>
          <note>
            Som en del av lärarutbildningsreformen etableras därför två forskarskolor
            inom det utbildningsvetenskapliga området. En förstärkt forskningsanknytning
            av lärarutbildningen med närmare koppling till forskarutbildningen
            är viktig. När forskarutbildning blir en möjlighet för fler lärarstudenter
            kommer grundutbildningens kvalitet att utvecklas. När en utbildning
            ska ge behörighet till forskarutbildning ställs höga krav.
          </note>
          <note>
            I Vetenskapsrådet inrättas en utbildningsvetenskaplig kommitté
            med uppgift att i nationell konkurrens fördela medel till forskning
            och forskarutbildning. Anslagen för forskning och forskarutbildning
            ökar från 30 miljoner kronor till 150 miljoner kronor under tre
            år.
          </note>
          <note>
            Alla som arbetar som lärare från förskolan till vuxenutbildningen
            undervisar och fostrar barn, ungdomar eller vuxna. Det innebär
            att alla som går en lärarutbildning behöver gemensamma kunskaper
            om människors behov, utveckling och inlärning. Därför behövs en
            gemensam bas i lärarutbildningen.
          </note>
          <note>
            Den nya lärarutbildningen är populär bland blivande studenter.
            Inför höstterminen finns drygt
          </note>
          <note>
            16 000 förstahandssökande till ca 9 000 platser.
          </note>
          <note>
            Den nya lärarutbildningen har en ny och öppen struktur. Jag tycker
            att det är mycket intressant med nya kombinationer av lärarutbildningen
            och olika ämnen. Eftersom samtliga landets universitet och en
            lång rad högskolor är engagerade i lärarutbildningen förväntar
            jag mig ett starkt ömsesidigt utvecklingsarbete mellan ämnesinstitutioner
            och lärarutbildningen.
          </note>
          <note type="speaker">
            Anf. 10 LARS LEIJONBORG (fp):
          </note>
          <note>
            Herr talman! Jag tackar för svaret.
          </note>
          <note>
            Utbildningsministerns speciella signum är att alltid vara nöjd
            och alltid hitta någon statistik som stöder denna förnöjsamhet.
            Han säger att den nya lärarutbildningen är mycket populär, då
            det finns 16 000
          </note>
          <note>
            förstahandssökande. Men då säger han inte att det var
          </note>
          <note>
            19 000 förstahandssökande till den gamla lärarutbildningen förra
            året och året dessförinnan 22 000. Det är alltså en dramatisk
            nedgång i antalet sökande, en nedgång som är långt större än till
            andra högskoleutbildningar.
          </note>
          <note>
            Svaret andas heller inte riktigt någon djup oro över att vi har
            en stor lärarbrist i Sverige, bl.a. beroende på att examinationen
            från lärarhögskolorna är för liten och att antalet avhopp är mycket
            stort.
          </note>
          <note>
            Jag sticker inte under stol med att det under min fråga ligger
            en helt annan bedömning av den nya lärarutbildningen. När utbildningsministern
            hittar någonting i tillvaron som han inte är helt nöjd med skyller
            han det på någonting som ska avskaffas, och så är han nöjd med
            att någonting nytt ska komma i stället. Min åsikt är att det var
            ett misstag att införa den gamla lärarutbildningen och att det
            är ett ännu större misstag att införa den nya.
          </note>
          <note>
            När den borgerliga regeringen föreslog att personer med högskoleexamen
            skulle kunna få komplettera med ett pedagogiskt år och sedan bli
            lärare yrkade socialdemokraterna här i riksdagen kraftfullt avslag
            på det förslaget. Så här skrev man i sin partimotion, undertecknad
            av kända namn som bl.a. Lena Hjelm-
          </note>
          <note>
            Wallén: "Forskning ger däremot starkt stöd åt grundskollärarutbildningen
            i den form den nu bedrivs."
          </note>
          <note>
            Såvitt jag förstår är Thomas Östros glad över att den här kompletterande
            lärarutbildningen nu finns. Den får också mycket gott betyg av
            dem som genomgår den. Det finns betydligt större vilja att stanna
            i yrket, visar en undersökning från Malmö, inom den gruppen än
            bland dem som gått igenom den traditionella lärarutbildningen.
            Jag fruktar att vi gemensamt om några år kommer att definiera
            också den nya lärarutbildningen som ett stort bekymmer.
          </note>
          <note>
            Då kommer vi till min fråga: Är det av värde att vi får konkurrerande
            lärarutbildningar som drivs av universitet och högskolor? Jag
            vill inte uppmana ministern till något ministerstyre i form av
            att ta ställning till den föreliggande ansökan från KTH. Den ska
            bedömas på korrekt sätt. Men det man verkligen kan förvänta sig
            av en minister är ett principuttalande.
          </note>
          <note>
            De nuvarande utbildningarna har ju fått mycket omfattande kritik.
            Jag vill bara påminna om den artikel som t.o.m. universitetskanslern
            skrev under i
          </note>
          <note>
            Dagens Nyheter, där hon konstaterade att om man utnyttjade tiden
            lika väl på lärarhögskolorna som i annan högskoleutbildning skulle
            man kunna korta tiden med ett läsår. Det är ganska häpnadsväckande.
            I
          </note>
          <note>
            den undersökning från Malmö jag nämnde talar också många elever
            om att undervisningen är för flummig och inte alls har den kunskapsinriktning
            man önskar.
          </note>
          <note>
            Det jag efterlyser, än en gång, är alltså ett principuttalande
            från statsrådet: Är det av värde att vi får fler och alternativa
            lärarutbildningar?
          </note>
          <note type="speaker">
            Anf. 11 Utbildningsminister THOMAS ÖSTROS (s):
          </note>
          <note>
            Herr talman! Lars Leijonborg säger att jag ständigt är nöjd.
            Jag känner inte igen mig i den beskrivningen. Men det lockar till
            att beskriva folkpartiledarens ständiga missnöje med allting som
            en karakteristik som säkert bidrar till de problem som Folkpartiet
            nu upplever.
          </note>
          <note>
            Vi genomför nu en viktig reform av lärarutbildningen, en reform
            som under utredningsskedet aktivt stöddes av Folkpartiet, innan
            Björklund i Stadshuset efter färdigställandet av utredningens
            betänkande skickade fax om att man nu skulle byta fot. Folkpartiet
            var med på den utredningen.
          </note>
          <note>
            Men inte minst gäller det också lärarnas egna organisationer.
            Lärarnas Riksförbund, det SACO-
          </note>
          <note>
            förbund som organiserar flest lärare inom gymnasiet, har hälsat
            reformen med stor tillfredsställelse. De skriver själva i ett
            uttalande: Förslagets styrka ligger i att det på ett avgörande
            sätt bidrar till att göra läraryrket till en stark profession,
            byggd på en klart definierad vetenskaplig bas.
          </note>
          <note>
            Det finns i Folkpartiets föreställningsvärld om den ideala läraren
            ett mycket märkligt förhållningssätt.
          </note>
          <note>
            Jag delar Leijonborgs uppfattning om ämneskunskapernas grundläggande
            betydelse. Men jag är också övertygad om att det inte räcker med
            bara ämneskunskaper. Att vara lärare är ett svårt och utmanande
            yrke. Det kräver också goda insikter i pedagogik, inte minst i
            specialpedagogik och de landvinningar som har gjorts inom det
            området. Det kräver insikter i barns och ungdomars utveckling.
            Det kräver förmåga att faktiskt fungera som lärare ute i verkligheten
            och därmed också en anpassad lärarutbildning.
          </note>
          <note>
            Det bortser Folkpartiet från i konflikt med lärarnas egna organisationer.
            Jag tycker att det är märkligt.
          </note>
          <note>
            Men det är det här sökandet efter en profil som driver det hela,
            trots att man t.o.m. i utredningen delade uppfattningen att den
            här reformen var bra.
          </note>
          <note>
            När vi tittar på söktrycket på högskolan ser vi nu en minskning
            med ca 5 % av antalet sökande till hela den svenska högskolan.
            Det har två starka förklaringsgrunder. Den första är att ungdomskullarna
            minskar. Antalet 19-åringar är färre nu än för ett par år sedan
            och det beror på antalet födda för så där 19
          </note>
          <note>
            år sedan. Det är en effekt som kommer med jämna mellanrum. Den
            får vi alltid leva med. Om några år kommer mycket stora ungdomskullar
            ut. Då ökar söktrycket på hela högskolan.
          </note>
          <note>
            Dessutom är den starka arbetsmarknaden en viktig faktor. Ungdomar
            lockas att jobba något år innan de söker sig till högskolan.
          </note>
          <note>
            Den generella utvecklingen inom högskolan är
          </note>
          <note>
            5 % minskning. Minskningen är 3 % till lärarutbildningarna. I
            den meningen har läraryrket ändå lyckats locka ungdomar från de
            minskade ungdomskullarna.
          </note>
          <note>
            Det finns ett väldigt starkt intresse för den nya lärarutbildningen.
            Inte minst den öppna ingången, valfriheten och studenternas egen
            drivkraft att komponera sin utbildning, vilket gäller i de flesta
            andra utbildningar, har säkert varit en faktor bakom att det nu
            är ett starkt intresse för utbildningen.
          </note>
          <note>
            Jag tycker att det är lite tråkigt att Folkpartiet har hamnat
            i den ståndpunkten när det gäller skolan att man så att säga upprepar
            en del enkla formler, men har lämnat det konstruktiva arbetet
            med att utforma t.ex. lärarutbildningen på ett bra sätt.
          </note>
          <note>
            Jag läste debattsidan i er egen tidning Nu. Jan
          </note>
          <note>
            Jönsson, en folkpartistisk lärarstudent i Skärholmen som är mycket
            kritisk mot Folkpartiets utbildningspolitik skriver bl.a. att
            det verkar som om Folkpartiets utbildningspolitiker har missuppfattat
            vad det är lärare upplever att de saknat i sin utbildning. Han
            pekar bl.a. på ämnesdidaktikens betydelse, att inte bara ha sin
            fasta grund i ämnet, utan att också ha fått sig en rejäl träning
            och teoretisk introduktion i hur man förmedlar ämnet till barn
            och ungdomar. Det är väldigt viktigt. Det handlar om läraryrkesprofession.
            Där delar jag helt och hållet Lärarnas riksförbunds ståndpunkt
            när det gäller den nya lärarutbildningen.
          </note>
          <note>
            Jag återkommer vidare till frågan om konkurrens, vilken jag i
            princip alltid tycker är intressant att diskutera.
          </note>
          <note type="speaker">
            Anf. 12 LARS LEIJONBORG (fp):
          </note>
          <note>
            Herr talman! Det gläder mig att statsrådet läser tidningen Nu.
            Jag grundade tidningen en gång i tiden och den för en vital liberal
            debatt, inte minst om utbildningsfrågor, eftersom det är framtidsfrågor
            som vi tillmäter allra största vikt.
          </note>
          <note>
            Vi är djupt bekymrade över lärarutbildningen. Vi tyckte att den
            utredning som låg till grund för den s.k.
          </note>
          <note>
            reformen inte alls var bra. På ett ställe räknar man upp åtta
            grundkompetenser som en lärare behöver. I
          </note>
          <note>
            belysning av det utbildningsministern sade om ämneskunskaper
            är de åtta grundkompetenserna ganska intressanta. Denna grundkompetens
            ska enligt utredningen bestå av kognitiv kompetens, kulturell
            kompetens, kommunikativ kompetens, kreativ kompetens, kritisk
            kompetens, social kompetens och didaktisk kompetens. Men ämneskompetens
            nämns inte.
          </note>
          <note>
            Vi anser att lärarutbildningen har fått en olycklig utformning
            och vi har ett betydande stöd för den uppfattningen bland personer
            som är inne i denna verksamhet.
          </note>
          <note>
            Det lönar sig att vara missnöjd ibland. Vi var missnöjda med
            den gamla utbildningen. Vi föreslog när det var borgerlig regering
            en ny utbildning. Socialdemokraterna var emot den. Nu är utbildningsministern
            glad över att denna kompletterande utbildning finns.
          </note>
          <note>
            Vi var mycket kritiska mot den gamla utbildning som ni sade vilade
            på ett starkt forskningsstöd, men nu anser ni att allt som är
            dåligt i lärarutbildningen kan skyllas på den gamla.
          </note>
          <note>
            Vi kan skoja om att den ena är nöjd och den andra är missnöjd.
            Jag skäms inte för att jag känner ett djupt missnöje med situationen
            i den svenska skolan.
          </note>
          <note>
            20 000 lärartjänster innehas i dag av obehöriga lärare.
          </note>
          <note>
            Det är inte bra. Man brukar dra parallellen till läkaryrket.
            Om vi kommer till en läkare och denne säger till oss, jag har
            ingen legitimation, jag hoppas att det går bra ändå, vänder vi
            naturligtvis i dörren och går ut. Men våra barn låter vi undervisas
            av 20 000 personer som inte har formell kompetens för den uppgift
            de utför. Många av dem gör ett utomordentligt arbete, men nog
            kan vi väl vara överens om att målet måste vara att våra lärare
            ska vara behöriga.
          </note>
          <note>
            Då måste man ju göra någonting. Då måste man åtgärda det faktum
            att var fjärde lärarstudent hoppar av sin utbildning. Vad beror
            det på? Man måste också göra någonting åt att en ännu större andel
            som just har blivit färdig med sin lärarexamen och börjat yrket
            enligt flera undersökningar funderar på att sluta. Rätt många
            slutar också i praktiken under de allra första åren.
          </note>
          <note>
            Jag förstår inte riktigt vad det är för finess med att bolla
            med statistik och säga att nedgången av antalet sökande till lärarutbildningen
            är mindre än till andra utbildningar. Så är det inte. Jag tyckte
            att utbildningsministern sade 3 %. Om det var 19 000 sökande förra
            året och 16 000 i år kan jag ganska snabbt räkna ut att det är
            mer än 3 %. Lärarutbildningen är i kris och det skulle vara bra
            om den ansvariga ministern erkände det.
          </note>
          <note type="speaker">
            Anf. 13 Utbildningsminister THOMAS ÖSTROS (s):
          </note>
          <note>
            Herr talman! Leijonborg är verkligen riksdagsdebatternas mästare.
            Men det blir så mycket retorik att det inte går att hitta en struktur
            i vad Leijonborg egentligen tycker om lärarutbildningen.
          </note>
          <note>
            Låt mig säga att en fråga som jag har känt stort missnöje med
            har varit kvalitetsgranskningen i svenskt högskoleväsende. Den
            har varit alldeles för ostrukturerad, inte alls omfattat alla
            utbildningar och inte varit återkommande. Därför har regeringen
            lagt fram ett förslag som riksdagen också har ställt sig bakom
            - dock inte Folkpartiet - om omfattande kvalitetsutvärderingar
            av hela det svenska högskoleväsendet, där ribban sätts på internationell
            nivå och där vi verkligen får genomlyst om det finns brister.
            Jag räds inte alls att ta fram brister. De måste först fram för
            att kunna åtgärdas.
          </note>
          <note>
            Det system för kvalitetsutvärderingar som den borgerliga regeringen
            tog fram under den tid Folkpartiet hade stort inflytande över
            utbildningspolitiken, för man satt ju i regeringen, genomfördes
            inte.
          </note>
          <note>
            Det är klart att det finns brister i delar av högskoleutbildningen.
            Men för att åtgärda dem behövs det granskning. Högskoleverket
            har fått en mycket stark roll som ett fristående verk som återkommande
            ser till att lärare och forskare involveras i det bedömningsarbetet.
            Med sanktionsinstrumentet ska man ytterst kunna undandra examensrätten
            om man inte får högre kvalitet.
          </note>
          <note>
            Kvalitetsgranskningen ska naturligtvis gälla lärarutbildningen.
            Jag menar att det ska vara en mycket krävande utbildning, liksom
            all annan högskoleutbildning. Flum eller låga krav har ingenting
            att göra i en svensk högskola. Men, Lars Leijonborg, detta ska
            genomföras av människor som möts med förtroende bland forskare,
            lärare och studenter. Det är inte riksdagen, regeringen eller
            tjänstemän på Högskoleverket som ska göra kvalitetsbedömningarna.
            Det är akademikerna som ska involveras i detta. Jag är säker på
            att detta kommer att leda till en kvalitetsspiral där åtgärder
            vidtas när brister kommer fram. Folkpartiet har inte någon gång
            under den senaste tioårsperioden lyckats lägga fram något förslag
            som skulle kunna avhjälpa detta.
          </note>
          <note>
            När det gäller organisationen av lärarutbildningen är det bra
            att det finns många aktörer. Jag vet inte om
          </note>
          <note>
            Leijonborg känner till att det vanliga är att lärarutbildningarna
            finns inom universitetet och högskolan.
          </note>
          <note>
            Det som är specifikt för lärarutbildningen tas om hand av den
            institutionen, medan ämneskunskaperna fås från ämnesinstitutionerna
            ute på högskolan.
          </note>
          <note>
            Lärarhögskolan i Stockholm är en unik typ av utbildningsorganisation,
            som har sina fördelar och sina nackdelar. Det krävs samverkan.
            Lärarhögskolan i
          </note>
          <note>
            Stockholm samverkar med Stockholms universitet om ämneskunskaperna.
            Jag ser gärna att man samverkar med fler universitet och högskolor.
            På frågan om jag vill ha fler aktörer svarar jag att det är positivt
            att hitta nya, spännande och intressanta samarbetsformer. Men
            jag överlämnar åt akademien och Högskoleverket att göra bedömningen
            om kvaliteten finns där eller inte. Det är viktigt.
          </note>
          <note>
            När det gäller ämnesdjupet - trots retoriken och de åtta punkter
            Leijonborg räknade upp - har Leijonborg inte tittat på hur den
            nya lärarutbildningen faktiskt fungerar. Vill man bli gymnasielärare
            i svenska och samhällskunskap behövs det 80 plus 80 poäng i de
            ämnena. Djupare än så kommer man inte i svenskt högskoleväsende
            om man inte genast ska gå över till forskarutbildningen.
          </note>
          <note>
            Lärarförbundet säger att tvärtemot vad som sägs av en del kritiker
            skärs tiden för ämnesstudier inte ned. Förslaget innebär i stället
            en betydligt större valfrihet för de studerande, där ämnesstudierna
            blir djupare än i dag och där specialiseringsmöjligheterna utökas.
          </note>
          <note>
            Det räcker inte bara med retorik, utan man måste ge sig in i
            ett konstruktivt arbete för att se till att stärka både lärarutbildningen
            och den svenska skolan.
          </note>
          <note type="speaker">
            Anf. 14 LARS LEIJONBORG (fp):
          </note>
          <note>
            Herr talman! Jag tackar för de vänliga orden om min förmåga att
            föra riksdagsdebatter och min retoriska skicklighet. Det gläder
            mig mycket. Jag kan kvittera med att tacka för en del formuleringar
            i statsrådets svar. Det är viktigt att en minister säger att flum
            och låga krav har inget att göra i en svensk högskola. Det är
            bra att vi får den typen av uttalanden.
          </note>
          <note>
            Det har också sin betydelse att statsrådet välkomnar fler aktörer
            på området. Jag fruktar att det kommer att visa sig att den nya
            lärarutbildningen inte kommer att medverka till den statushöjning
            av läraryrket som är nödvändig. Det finns också mycket tunga kritiker
            av reformen som delar min verklighetsbild. Om statsrådet läser
            remissvaren från några av våra största universitet, framkommer
            det att de delar min uppfattning att blivande lärare i vissa fall,
            beroende på hur de väljer, inte kommer att ha tillräckligt gedigna
            ämneskunskaper.
          </note>
          <note>
            I botten ligger hela tiden att vi har en brist på behöriga lärare.
            Även om alla som nu går ut stannar i yrket räcker det ändå inte.
            Vi behöver hitta nya vägar in i läraryrket. Av det skälet är det
            viktigt att göra som KTH:s rektor har gjort, nämligen få andra
            duktiga människor i den akademiska världen att fundera på vilka
            kompletterande insatser som kan göras.
          </note>
          <note>
            Jag kan sluta med att fråga statsrådet följande.
          </note>
          <note>
            Tycker statsrådet i dag, sju åtta år senare, att det var fel
            av socialdemokraterna i den dåvarande riksdagen att gå emot förslaget
            om en annan typ av lärarutbildning med det avslutande pedagogiska
            året?
          </note>
          <note type="speaker">
            Anf. 15 Utbildningsminister THOMAS ÖSTROS (s):
          </note>
          <note>
            Herr talman! Jag är glad att Leijonborg uppmärksammade min komplimang.
            Jag tycker att Leijonborg kan behöva lite uppmuntran i det läge
            han befinner sig i.
          </note>
          <note>
            Jag menar att en viktig del i reformen är forskningsanknytningen.
            Också denna gång har Leijonborg viftat undan detta som tämligen
            ointressant. "Det där har man sagt förut. Vad är det som är så
            viktigt med det?"
          </note>
          <note>
            Vi femdubblar forskningsresurserna till 150 miljoner kronor,
            kopplade till lärarutbildningen. Det är viktigt av flera skäl.
            Bl.a. måste lärarutbildningen, som står för nästan en tiondel
            av högskolans verksamhet, vara en fullvärdig högskoleutbildning
            och också få den roll i akademien som den förtjänar. Ska det vara
            en fullvärdig högskoleutbildning ska det vara fullt möjligt att
            gå vidare till forskarutbildning efter lärarutbildningen. Där
            behöver vi stärka möjligheterna genom att se till att rikta resurser
            till att bygga upp forskningen och forskarutbildningen kopplad
            till lärarutbildningen. Det är ett bra sätt att sätta i gång drivkraften
            att höja kvaliteten i lärarutbildningen. Ska man vara forskningskompetent
            efter en lärarutbildning finns det inte plats för flum eller för
            låg studietakt. Då krävs det hårt arbete. Det är viktigt. Koppling
            mellan forskning och utbildning är grundläggande för all utbildningskvalitet.
            Det är beklagligt att Folkpartiet viftar bort detta. Det finns
            en tabell i Folkpartiets motion över forskningspolitiken där man
            har lånat regeringens struktur, och på raden Forskning kopplad
            till lärarutbildningen, där vi har 150 miljoner, finns bara ett
            streck. Det är svaret från Folkpartiet när det gäller forskning
            kring lärande. Det är beklämmande.
          </note>
          <note>
            Leijonborg är en god retoriker, men han har inte skaffat sig
            en syn på lärarutbildningen som håller ihop. Det beklagar jag.
            Folkpartiet deltog fullt ut i utredningen och delade socialdemokratins
            uppfattning om behovet av reformer. Jag hade önskat att det hade
            fortsatt. Tyvärr har Leijonborg inte lyckats med det.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2000/01:390 om bristen på behöriga
            lärare
          </note>
          <note type="speaker">
            Anf. 16 Utbildningsminister THOMAS ÖSTROS (s):
          </note>
          <note>
            Herr talman! Ulla-Britt Hagström har frågat mig om vilka åtgärder
            jag ämnar vidta för att lösa den akuta bristen på behöriga lärare.
          </note>
          <note>
            Jag instämmer helt i vad Ulla-Britt Hagström framför om sambandet
            mellan kvaliteten på lärarna, dvs. lärarutbildningen, och kvaliteten
            på skolans undervisning. Det är mycket angeläget att skolan har
            behöriga lärare. Regeringen arbetar därför för att öka examinationen
            av lärare.
          </note>
          <note>
            Regeringen har gjort extra insatser för att rekrytera till lärarutbildningen.
            Ett sådant exempel är det samarbete som etablerats med Svenska
            kommunförbundet, Lärarförbundet, Lärarnas riksförbund och
          </note>
          <note>
            Skolledarna i det Särskilda Lärarutbildningsprojektet, SÄL. Genom
            detta samarbete utbildas ca 200
          </note>
          <note>
            lärare samtidigt som de är anställda i en kommun. I
          </note>
          <note>
            årets budgetproposition avsattes medel för en utvidgning av detta
            projekt, vilken sker genom Statens skolverks försorg och kommer
            att omfatta 350 lärare.
          </note>
          <note>
            Detta projekt kallas Kompletterande lärarutbildning,
          </note>
          <note>
            KUT.
          </note>
          <note>
            Men för att skolan ska kunna rekrytera och behålla duktiga lärare
            krävs också att kommunerna i egenskap av arbetsgivare erbjuder
            goda arbetsvillkor.
          </note>
          <note>
            Vad gäller kvaliteten på lärarna har riksdagen i december förra
            året beslutat enligt regeringens förslag om en förnyad lärarutbildning
            som kommer att starta vid landets universitet och högskolor i
            höst. Den nya lärarutbildningen innebär bl.a. att de blivande
            lärarna utbildas i ett flexibelt system där olika ämnen kan ingå
            i inriktningar på ett friare sätt än nu. Detta förväntas underlätta
            rekryteringen av lärarstudenter.
          </note>
          <note>
            Vidare innebär den nya lärarutbildningens struktur att aktiva
            lärare lättare än nu kan återvända till högskolan för kompetensutveckling,
            vilket höjer kvaliteten på undervisningen i skolan. För att underlätta
            lärarnas livslånga lärande krävs också att arbetsgivaren medverkar
            genom att erbjuda arbetsvillkor som möjliggör för lärarna att
            utveckla sin och därmed skolans samlade kompetens.
          </note>
          <note>
            För att säkerställa att ett tillräckligt antal lärare utbildas
            har Utbildningsdepartementet fastställt mål för lärosätenas examination
            av lärare av olika kategorier. Det samlade examinationsmålet redovisas
            årligen till riksdagen i budgetpropositionen.
          </note>
          <note>
            Examinationen av såväl grundskollärare med inriktning mot årskurserna
            4-9 som gymnasielärare har ökat mellan åren 1999 och 2000. Ökningen
            var ca
          </note>
          <note>
            8 %. För att tillgodose behovet av lärare har regeringen i regleringsbrevet
            för 2001 angett mål för ökad examination under perioden 2001-2004
            för lärare med inriktning mot grundskolans senare år och för gymnasieskolan.
            Omfattande insatser krävs för att nå dessa mål, och regeringen
            avser att årligen i budgetpropositionen redovisa vidtagna åtgärder
            och graden av måluppfyllelse.
          </note>
          <note>
            I Sverige råder inga generella problem med att rekrytera studenter
            till lärarutbildningarna. Inför höstens antagning till högskolan
            har enligt VHS statistik lärarutbildningen inte mindre än 16 000
            förstahandssökande till ca 9 000 platser. Däremot har lärosätena
            svårigheter att rekrytera till lärarutbildningen inom framför
            allt matematik, naturvetenskap och teknik.
          </note>
          <note>
            Här bedömer jag dock att den nya lärarutbildningen ska ge ett
            tillskott med sin s.k. öppna ingång, vilken inför hösten har ett
            högt söktryck.
          </note>
          <note>
            Med den öppna ingången kan studenterna söka till en första del
            av lärarutbildningsprogrammet för att senare bestämma sig för
            en ytterligare inriktning i den senare delen. Detta utrymme för
            senare val av inriktning vet man erfarenhetsmässigt att studenterna
            använder till att göra mera okonventionella kombinationer än tidigare.
            Detta har gynnat rekryteringen till naturvetenskapliga ämnen.
            Det kan också vara så att studenten kan behöva tid för att göra
            kompletteringar via delar av det naturvetenskapliga basåret, vilket
            underlättas med ett senare val och möjlighet att bedriva basårs-
            och programstudier parallellt.
          </note>
          <note>
            Flera försök har gjorts för att intressera och rekrytera flera
            elever till gymnasieskolans program med naturvetenskaplig inriktning,
            och en viss om ändock otillräcklig förbättring har skett för att
            ta i anspråk det stora utbudet av utbildningar inom matematik,
            naturvetenskap och teknik i högskolan. Detta är för övrigt ett
            problem som vi delar med flertalet europeiska länder och som diskuterades
            mycket grundligt vid
          </note>
          <note>
            EU:s utbildningsministermöte i Uppsala tidigare i vår.
          </note>
          <note>
            Regeringen gav 1993 Högskoleverket och Statens skolverk i uppdrag
            att under fem år tillsammans bedriva ett särskilt projekt, NOT-projektet,
            med uppgift att stimulera och öka intresset för naturvetenskap
            och teknik. I december 1998 förnyades uppdraget för perioden 1999-2003
            med tonvikt på metodutveckling och attitydpåverkan och med speciell
            inriktning mot barn i de lägre åldrarna. Inom NOT-projektet sker
            även ett brett samarbete mellan utbildningsinstitutioner på alla
            nivåer, forskningsråd, stiftelser och näringslivsorganisationer.
          </note>
          <note>
            I Sverige har sedan 1995 det s.k. naturvetenskapliga basåret,
            enligt förordningen 1992:819 om behörighetsgivande förutbildning
            vid universitet och högskolor, i sin nuvarande form varit en väl
            använd metod för att rekrytera till högskolans utbildningar inom
            matematik, naturvetenskap och teknik. Basåret är ett viktigt medel
            för lärarutbildningens rekrytering till inriktningarna matematik,
            naturvetenskap och teknik, och dess regler har nyligen ändrats
            för att underlätta för lärarstudenter.
          </note>
          <note>
            För att finna förbättrade metoder för att rekrytera inom den
            nya lärarutbildningen gav regeringen i höstas fem lärosäten i
            uppdrag att utarbeta metoder som kan användas av andra högskolor.
            För detta avsattes 10 miljoner kronor.
          </note>
          <note>
            Som framgår av det tidigare sagda pågår i Utbildningsdepartementet
            ett kontinuerligt och långsiktigt arbete för att säkerställa utbildningen
            av lärare. Det är ett arbete som bygger på offentligt prognosunderlag
            och som intensifieras när nya fakta tillkommer, som t.ex. Skolverkets
            prognoser. Regeringens examinationsmål för lärarutbildningen den
            kommande planeringsperioden kommer att redovisas i höstens budgetproposition.
          </note>
          <note type="speaker">
            Anf. 17 ULLA-BRITT HAGSTRÖM (kd):
          </note>
          <note>
            Herr talman! Jag vill tacka statsrådet för svaret på min fråga.
            Lärarbristen är mycket allvarlig med tanke på kvaliteten i skolan.
            Läraryrket är ett mycket viktigt arbete. Det gäller våra barns
            framtid. Skoltiden och starten i livet har betydelse för en persons
            framtid i allra högsta grad. Jag tror att vi alla lite till mans
            tyvärr underskattar det. Ett arbetslag på elva personer med fem
            obehöriga lärare, varav tre nyblivna studenter, ställer dessutom
            ytterligare mycket höga krav på de sex behöriga lärarna, som har
            att obetalda fungera som handledare och som får dra ett mycket
            tungt lass.
          </note>
          <note>
            Detta sliter på den befintliga lärarkåren. Andelen behöriga lärare
            var förra året 83 %. Andelen utan behörighet var alltså 17 %.
            Om vi skulle jämföra det med sjukvården - vilket Lars Leijonborg
            faktiskt gjorde tidigare - och krasst konstatera att andelen behöriga
            kirurger är 83 %, och att 17 % alltså är obehöriga, skulle folk
            bli rädda för att opereras. Man vill ha en grundtrygghet, en säkerhet.
            Så måste det också vara inom skolans värld.
          </note>
          <note>
            Herr talman! Bristen på behöriga lärare kommer att öka. Pensionsavgångarna
            är mycket stora de närmaste åren. Yngre lärare lämnar också yrket
            i högre grad än tidigare. Thomas Östros instämmer helt i att det
            finns ett samband mellan kvaliteten på lärarna, dvs. lärarutbildningen,
            och kvaliteten på skolans undervisning. Nu har vi ju denna uppdelning
            att staten ansvarar för lärarutbildningen och kommunerna ansvarar
            för skolan. Ofta hörs från denna talarstol att kommunerna måste
            ta sitt ansvar, att det är kommunernas uppgift, osv. När det gäller
            lärarna måste staten ta sitt ansvar. Det är regeringens uppgift
            att se till att det finns utbildade lärare, och detta har förvisso
            regeringen inte klarat. Om det skulle visa sig att kommunerna
            saknade 20 000 platser för elever, att
          </note>
          <note>
            20 000 elever skulle bli utan skolgång, skulle det verkligen
            bli rabalder. Man skulle hänvisa till lagen om skolplikt, och
            de kommuner det gällde skulle ställas till svars. När det från
            statens sida saknas
          </note>
          <note>
            20 000 behöriga lärare, är kritiken alldeles för måttlig.
          </note>
          <note>
            Herr talman! Jag vet att Thomas Östros uppmärksammat problemet.
            Statsrådet har också tydligt redovisat de insatser regeringen
            gör, men det är tyvärr inte tillräckligt. Givetvis är kommunerna
            inte oskyldiga, och det måste bli ett arbete för statsrådets kollega
          </note>
          <note>
            Ingegerd Wärnersson att stödja kommunerna i arbetet att försöka
            locka tillbaka utbildade lärare som flytt skolan. För detta krävs
            ett antal skolpolitiska åtgärder. När andelen lärare med pedagogisk
            utbildning i den kommunala grundskolan minskat från 88 % till
          </note>
          <note>
            83 % mellan läsåren 1999/2000 och 2000/01, trots att regeringen
            har varit medveten om problemet, visar det på svag handlingskraft.
            I de kommunala gymnasieskolorna har andelen lärare med pedagogisk
            utbildning minskat med 4 procentenheter till 81 %
          </note>
          <note>
            hösten 2000.
          </note>
          <note>
            Min fråga till statsrådet är om det kommer att göras någon uppföljning
            för att visa på hur andelen obehöriga lärare påverkar kvaliteten
            i skolan. Det finns ju också en skillnad mellan olika kommungrupper,
            enligt Skolverkets statistik, där glesbygdskommuner klarar sig
            sämst.
          </note>
          <note type="speaker">
            Anf. 18 LARS HJERTÉN (m):
          </note>
          <note>
            Herr talman! Jag har noga följt den här debatten under en längre
            tid. Jag var också med när det gällde att fatta beslut om den
            nya lärarutbildningen här i riksdagen i december månad. Jag var
            då kritisk. Den kritiken finns det för mig ingen anledning att
            ta upp igen när utbildningen nu är verklighet från den 1 juli
            i år.
          </note>
          <note>
            Jag kan gärna säga att när jag läser utbildningsministerns utförliga
            svar finns det mycket jag sympatiserar med. Det finns ändå en
            vilja att göra någonting åt det stora problemet med lärare som
            inte har utbildning. Problemet ökar också eftersom andelen blir
            större för varje år.
          </note>
          <note>
            Det är mycket angeläget att skolan har behöriga lärare, säger
            Thomas Östros, och det är ju ingen som kan ha någon annan uppfattning
            om detta.
          </note>
          <note>
            När det gäller kvaliteten på lärare säger Thomas
          </note>
          <note>
            Östros i sitt svar att den nya lärarutbildningen kommer att vara
            mycket bra. Det vet vi inte än. Den har ännu inte sjösatts. Jag
            hoppas givetvis - även om jag röstade emot förslaget i riksdagen
            - att det kommer att fungera bra. Vi är alla besjälade av en önskan
            om att våra barn och ungdomar får behöriga och dugande lärare.
          </note>
          <note>
            Det är inte alla som har anammat utbildningen.
          </note>
          <note>
            Jag läste nyligen en artikel av Ulf Persson som är ordförande
            i Svenska matematikersamfundet och mycket kritisk till den nya
            lärarutbildningen. Han är professor i matematik vid Chalmers i
            Göteborg och han tror inte att det kommer att lösa några problem
            med t.ex. nya matematiklärare och lärare i naturvetenskapliga
            ämnen. Vi får väl se hur det går med detta.
          </note>
          <note>
            Thomas Östros talar om kommunerna, fortbildningen och kompetensutvecklingen.
            Det är viktigt att lärarna märker att deras arbetsgivare är intresserade
            av att de fortbildar sig, av att de vidareutbildar sig.
          </note>
          <note>
            Det är viktigt att man vill satsa på duktiga och dugande lärare.
            Det har ju varit lite si och så med detta efter kommunaliseringen
            av skolan, som bekant.
          </note>
          <note>
            Det måste också ligga i kommunernas intresse att lärare vidareutbildar
            sig så långt att de kan skaffa sig en forskarutbildning och fortsätta
            i samma kommun som lektorer. Det finns nästan inga exempel på
            det i dag, eller i alla fall väldigt få.
          </note>
          <note>
            Sedan är frågan hur det kommer att se ut framöver. Vi har hört
            flera mycket dystra siffror. Andelen behöriga lärare minskade,
            som Ulla-Britt Hagström sade, under 2000 i förhållande till 1999.
            Det borde ha varit fler som anmälde sitt intresse för den nya
            lärarutbildningen eftersom den är helt ny och har fått mycket
            publicitet. Men intresset minskade med 3 % i förhållande till
            året innan. Jag tror att det är intressant att se hur det ser
            ut i kommunerna. Vi kan diskutera det här väldigt mycket, men
            skolan är ju kommunal i dag. Jag hade i går ett samtal med en
            kvinnlig utbildningschef i en medelstor svensk kommun. Hon sade:
          </note>
          <note>
            Vi har klarat lärarsituationen ganska bra i vår kommun. Vi har
            sett till att lärarna har fått fortbildning.
          </note>
          <note>
            Vi har också månat om att de har egna arbetslokaler, och vi har
            varit intresserade av att de stannar kvar i vår kommun genom att
            ge dem en bra status också i övrigt i kommunen. Men, sade hon,
            om ett par år får vi stora pensionsavgångar, och ännu fler år
            3 och år 4.
          </note>
          <note>
            Jag ser ingen som helst lösning på problemet att då besätta de
            lediga platserna med behöriga lärare, särskilt inte i de naturvetenskapliga
            ämnena med matematik i centrum.
          </note>
          <note>
            Det finns mycket att göra i den här frågan. Jag tänkte i mitt
            andra korta anförande framföra några synpunkter på detta.
          </note>
          <note type="speaker">
            Anf. 19 Utbildningsminister THOMAS ÖSTROS (s):
          </note>
          <note>
            Herr talman! Som både Ulla-Britt Hagström och
          </note>
          <note>
            Lars Hjertén påpekat pågår det aktiviteter på flera olika plan
            för att möta den stora utmaning som pensionsavgångarna kommer
            att vara - de stora kommer ju om tiotalet år. Det finns också
            en europeisk aspekt på detta, som vi hade uppe senast i går på
            utbildningsministermötet inom Europeiska unionen. Vi står alla
            inför en liknande utmaning - mycket stora pensionsavgångar på
            grund av den demografiska situationen i Europa och inte minst
            mycket stora utmaningar när det gäller rekrytering av framtidens
            lärare inom naturvetenskap och teknik.
          </note>
          <note>
            Där vill jag ändå säga att den nya lärarutbildningen ger oss
            en ny möjlighet. Eftersom läraryrket i sig är ett populärt yrke
            och en utbildning som är översökt
          </note>
          <note>
            - men inte när det gäller de här inriktningarna - så gäller det
            också för oss att ta till vara intresset att bli lärare och att
            stimulera studenter som blir antagna att skaffa sig grundläggande
            kunskaper i att också undervisa i naturvetenskapliga och tekniska
            ämnen. Jag tror att det är ett sätt att arbeta med detta.
          </note>
          <note>
            Sedan har vi naturligtvis den stora frågeställningen generellt
            i samhället: Hur stimulerar vi barns och ungdomars - naturliga!
            - intresse för naturvetenskap och teknik när de är små att följa
            med upp i åldrarna?
          </note>
          <note>
            Också det är ett europeiskt dilemma.
          </note>
          <note>
            Vi ökar nu examinationerna rejält när det gäller både grundskolans
            senare del och gymnasieskolan.
          </note>
          <note>
            Mellan 1997 och 2000 ökade examinationerna i grundskolans senare
            del med 24 %, i gymnasiet med
          </note>
          <note>
            30 %. Vi har alltså en ökning, men vi skulle behöva ha en mycket
            stark fortsatt utveckling för att kunna möta de utmaningar vi
            står inför.
          </note>
          <note>
            Lärarutbildningen är viktig, och den reform vi genomför tror
            jag kommer att vara ett verksamt bidrag.
          </note>
          <note>
            Sedan tror jag också att vidareutbildning av obehöriga lärare
            är centralt. Där finns många människor som har de ämneskunskaper
            som vi ofta efterfrågar men som behöver en komplettering i det
            som är lärarspecifikt: pedagogiken, specialpedagogiken, insikter
            om barns och ungdomars utveckling, t.ex. Det är i den nya strukturen
            fullt möjligt att komplettera med tre terminer, så att man därmed
            också kan få behörigheten. Jag skulle gärna se ett fortsatt starkt
            arbete på det området. SÄL-projektet är ett sådant, där kommuner,
            stat och lärarutbildningsinstitutioner samverkar för att göra
            det möjligt för lärare som har en akademisk utbildning men inte
            full lärarbehörighet att komplettera och nå lärarbehörigheten.
            Jag tycker att det är en intressant arbetsform som vi bör titta
            närmare på.
          </note>
          <note>
            Det är klart att attraktionskraften i yrket blir allt viktigare.
            Vi har små ungdomskullar som kommer ut på arbetsmarknaden. Vi
            måste locka och attrahera unga människor till läraryrket, och
            då är lönen och sådana villkor viktiga men också vidareutbildningsmöjligheterna.
            Lars Hjertén pekade bl.a. på möjligheten att kombinera med forskarutbildning.
            Jag skulle gärna vilja se en sådan utveckling i vårt skolväsende
            att flera arbetsgivare - kommuner - tar chansen att stimulera
            lärare att kombinera forskning med lärartjänst. Det skulle också
            vara ett bra sätt att föra in ny kunskap i skolan, att få kontakten
            med forskningen, och därmed utveckla yrket.
          </note>
          <note>
            Vidareutbildningen för behöriga lärare är också viktig för att
            öka attraktionskraften. Den nya lärarutbildningen ger nya intressanta
            möjligheter att komplettera en äldre lärarutbildning genom att
            man kan plocka ut moduler, delar av den, för att bygga på sin
            egen kompetens.
          </note>
          <note>
            Vi vet också att det finns ett stort antal lärare som har jobbat
            i Kunskapslyftet nu under en tid när det har varit som allra mest
            expansivt. Men i takt med att arbetsmarknaden på många håll har
            blivit så väldigt bra minskar behovet av lärare inom Kunskapslyftet.
          </note>
          <note>
            Många av dem kommer att återvända till grund- och gymnasieskolan
            efter mycket intressanta erfarenheter i Kunskapslyftets regi.
          </note>
          <note type="speaker">
            Anf. 20 ULLA-BRITT HAGSTRÖM (kd):
          </note>
          <note>
            Herr talman! Jag håller med om väldigt mycket av det Thomas Östros
            säger. Att läraryrket är ett attraktivt yrke vet jag, eftersom
            jag själv har varit lärare i
          </note>
          <note>
            30 års tid. Det Thomas Östros säger om forskning håller jag fullständigt
            med om - det har varit väldigt eftersatt. Men när det nu ser ut
            som det gör måste man se närmare på vad vi ska göra på kort sikt
            och vad vi ska göra på lång sikt. Jag har en känsla av att man
            penetrerar det långsiktiga - vilket man måste göra - men glömmer
            hur det ser ut i dag. Bristen på behöriga lärare gör att skolledarna
            nu t.o.m. är tvungna att bryta mot lagen - köerna är så långa
            att de inte får fram de utdrag som de behöver från polisregistren
            innan lärarna kan påbörja sin tjänst.
          </note>
          <note>
            Andelen lärare omräknat i heltidstjänster med pedagogisk utbildning
            läsåret 2000/01 i medelvärden för kommunala skolor visar för samtliga
            kommuner
          </note>
          <note>
            82,9 % behöriga. Men det finns en skillnad: storstäderna 81,1
            %, förortskommuner 80,2 %. Större städer klarar sig bäst: 85,6
            %. Vad är det som gör detta? Det behöver följas upp bättre. Siffran
            för medelstora städer är 83,7 %, för industrikommuner 82,8 %,
            för landsbygdskommuner 82,3 %, för glesbygdskommuner endast 79,5
            %, för större övriga kommuner
          </note>
          <note>
            82,1 % och för mindre övriga kommuner 83,4 %.
          </note>
          <note>
            Den här undersökningen finns hos Skolverket.
          </note>
          <note>
            Man kan gå in kommun för kommun, och där bör man följa upp kvaliteten
            bättre.
          </note>
          <note>
            Herr talman! Det finns, som ministern har varit inne på, också
            en rörlighet inom skolformerna. I
          </note>
          <note>
            Skolverkets nyutkomna rapport Lärare i gymnasieskolan och gymnasial
            vuxenutbildning påvisas att rörligheten mellan skolformer har
            gett ett nettotillskott till gymnasieskolan och komvux. Det var
            från mitten av 80-talet till en bit in på 90-talet som det pågick
            en rörelse från grundskolan till gymnasieskolan och komvux. Det
            är klart att denna orsakade en för stor brist för grundskolan.
            Den bristen borde också ha förutsetts på ett bättre sätt.
          </note>
          <note>
            Nu har rörligheten minskat, och man säger att det beror på att
            antalet unga ämneslärare minskat. I rapporten anges också att
            man torde kunna utgå från att gymnasieskolan och komvux även fortsättningsvis
            får ett nettotillskott från grundskolan på ca 1 000 behöriga lärare
            per femårsperiod. Under de närmaste åren ökar alltså behoven av
            lärare på grundskolans högstadium allra mest.
          </note>
          <note>
            Herr talman! Vi måste också se lärarbristen mot det faktum att
            lärartätheten minskat genom kommunernas besparingar. Trots detta
            finns alltså en stor brist på behöriga lärare. Det är precis som
            om vi här inte ansåg läraryrket tillräckligt viktigt. Vilket yrke
            får status om man går ut och hämtar folk från gatan när det saknas
            någon, som man gör när det gäller lärare?
          </note>
          <note>
            Jag vet att regeringen och Thomas Östros har mycket att göra,
            men man borde gå igenom de 6 000
          </note>
          <note>
            yrken som finns i yrkeskatalogen och skapa underlag för vilka
            som skulle kunna omskolas till lärare och i hur stort antal. Detta
            måste högskolorna få hjälp med.
          </note>
          <note>
            Man kan inte begära att högskola för högskola ska validera yrkesgrupp
            för yrkesgrupp för att skapa en utbildning, utan här krävs centrala
            insatser, tror jag.
          </note>
          <note>
            Thomas Östros borde vara den minister som gör revolution på detta
            område och bli den minister som får epitetet "lärarnas minister".
            Det skulle jag vilja utmana ministern till. Eller anser ministern
            att de åtgärder som nu vidtas är tillräckliga?
          </note>
          <note type="speaker">
            Anf. 21 LARS HJERTÉN (m):
          </note>
          <note>
            Herr talman! Vi som har diskuterat lärarfrågorna några gånger
            här återanvänder argumenten en del.
          </note>
          <note>
            Men det sägs att repetition är kunskapens moder, så det är nog
            inte helt fel.
          </note>
          <note>
            När det gäller andra yrkesgrupper än sådana som har tänkt sig
            att bli lärare är det väldigt bra om man underlättar för t.ex.
            en civilingenjör som skulle vilja tjänstgöra som lärare i tio
            år eller ett antal år eller en samhällsvetare, en teolog eller
            någon annan som har en bra akademisk basutbildning.
          </note>
          <note>
            Problemet i dag är, om man ska följa regelverket, att en sådan
            person måste läsa tre terminer innan han eller hon blir lärarbehörig.
            Det är för lång tid för en person som kanske redan har läst fem
            år i en akademisk examen. Därför behöver man minska den tiden.
          </note>
          <note>
            Den möjligheten har öppnats något av utbildningsministern i ett
            tidigare resonemang vi hade här för någon månad sedan. Men det
            är lärosätena som får bestämma detta.
          </note>
          <note>
            När det sedan gäller vilka som ska utbilda lärare hörde vi i
            debatten med Lars Leijonborg förslaget från Tekniska högskolan
            om en civilingenjörsutbildning som också ger behörighet till lärare.
            Jag tror att det är väldigt bra med den typen av öppningar.
          </note>
          <note>
            Flera aktörer på arenan, antecknade jag att Thomas Östros sade,
            och han var positiv till detta. Den ena lärarutbildningen ska
            ju inte vara identisk med den andra. Studenter ska kunna välja
            fritt mellan olika lärarutbildningar som passar. De ska veta:
            Det här är precis vad jag skulle vilja ha.
          </note>
          <note>
            Sedan kommer vi att finna att väldigt många inte kommer att stanna
            kvar i läraryrket särskilt länge, precis som inom alla andra utbildningar
            i dag. Det är inte så som det var på min tid att människor skaffade
            sig en yrkesutbildning i 25-årsåldern och sedan stannade kvar
            till pensionsåldern, utan de kommer att byta. Då måste man underlätta
            de bytena och inte kräva ett och ett halvt års pedagogisk utbildning
            för att de ska bli lärarbehöriga.
          </note>
          <note>
            Allra sist. Jag citerade förut Ulf Persson, som är ordförande
            i Matematikerförbundet. Han säger att lärarnas sjunkande status
            endast kan återvinnas genom att de återigen får utgöra stommen
            i den bildade allmänheten. Det är inte så dumt.
          </note>
          <note type="speaker">
            Anf. 22 Utbildningsminister THOMAS ÖSTROS (s):
          </note>
          <note>
            Herr talman! Nej, det är inte så dumt, Lars
          </note>
          <note>
            Hjertén. Jag skulle inte ha någonting emot att uppnå ett sådant
            läge. Däremot är det viktigt när vi diskuterar den nya lärarutbildningen
            att vi inser att det inom akademin, med tusentals forskare, naturligtvis
            finns olika åsikter om varandras utbildningar. Det är inte helt
            ovanligt att t.ex. en tekniker eller naturvetare hyser en del
            fördomar kring samhällsvetenskapliga ämnen. Jag tror att vi har
            stött på det allihop någon gång, och också åt andra hållet.
          </note>
          <note>
            Det är inte alldeles ovanligt att en väldigt framstående naturvetenskaplig
            forskare tycker att didaktiken i det ämnet inte behöver vara någon
            viktig del, dvs.
          </note>
          <note>
            forskning och kunskap kring hur man förmedlar det ämnet till
            t.ex. barn och ungdomar. Det är naturligt.
          </note>
          <note>
            Universiteten består av individer. Alla är naturligtvis besjälade
            av sitt eget ämne, och det finns ibland kanske en och annan som
            sätter ett frågetecken inför andra ämnen.
          </note>
          <note>
            Den nya lärarutbildningen möter ett starkt stöd bland dem som
            mest berörs av den. Det gäller elever, elevorganisationer och
            lärarnas fackliga organisationer. De menar att det här finns möjlighet
            till den professionalisering av läraryrket som är så viktig.
          </note>
          <note>
            Diskussionen om obehöriga lärare är ett exempel på detta. Här
            har vi många obehöriga lärare som har ämneskunskaper, om många
            av dem säkert väldigt djupa ämneskunskaper.
          </note>
          <note>
            Vi ser ändå i den här debatten att det inte räcker.
          </note>
          <note>
            Vi söker någonting mer, det som gör dem behöriga och det som
            är lärarspecifikt. Det gäller t.ex. pedagogiska kunskaper. Det
            är viktigt att vi har det med oss nästa gång vi diskuterar den
            nya lärarutbildningen.
          </note>
          <note>
            Det visar ändå att vi i grund och botten har en samsyn över partigränserna
            om att det som är lärarspecifikt, det som är själva professionalismen
            i lärarutbildningen, är viktigt också från borgerliga partiers
            utgångspunkter.
          </note>
          <note>
            Ulla-Britt Hagström noterade att det görs mycket.
          </note>
          <note>
            Jag delar Ulla-Britt Hagströms uppfattning att det säkerligen
            inte kommer att vara det sista som görs. Vi får nu erfarenheter
            av att rekrytera nya grupper som jag tror att vi kan använda oss
            av framöver. Det har handlat om samarbete med kommunerna för att
            obehöriga lärare ska utbilda sig och komplettera för att bli behöriga
            och att t.ex. locka uppsagda officerare från nedlagda regementen
            att söka sig till läraryrket.
          </note>
          <note>
            Det har också handlat om speciella insatser för att locka lärare
            till naturvetenskap och teknik.
          </note>
          <note>
            Det är klart att vi ska använda oss av de kunskaperna när vi
            fortsätter att arbeta med att attrahera fler till det oerhört
            viktiga yrket att vara lärare. Det finns också 15 000 lärare som
            i dag arbetar utanför skolan.
          </note>
          <note>
            Det visar att läraryrket i dag har en attraktionskraft på arbetsmarknaden.
            Vi har gått in i ett kunskapssamhälle, och läraryrkets kompetens
            efterfrågas på andra håll. Det är viktigt för arbetsgivarna att
            notera detta.
          </note>
          <note>
            En stor grupp väljer i dag att arbeta utanför skolan.
          </note>
          <note>
            Här finns en väldigt fin potential att med goda villkor locka
            tillbaka många av dessa till skolan. Vi har också efter Kunskapslyftet,
            som nu dras ned i omfattning på grund av den goda arbetsmarknaden,
            också där en stor lärargrupp som kommer tillbaka.
          </note>
          <note>
            Notera också att examinationerna har ökat kraftigt på lärarsidan.
            Det innebär att det kommer många nya välutbildade lärare ut till
            skolorna. Behoven är mycket stora. Vi måste se en fortsatt ökning
            där. Men det är inte nattsvart. Insatserna visar sig ge resultat.
          </note>
          <note type="speaker">
            Anf. 23 ULLA-BRITT HAGSTRÖM (kd):
          </note>
          <note>
            Herr talman! Nej, tack och lov är det inte nattsvart. Då skulle
            man kanske inte ens orka ta upp problematiken.
          </note>
          <note>
            Det är oerhört viktigt att Thomas Östros och
          </note>
          <note>
            Ingegerd Wärnersson uttalar från denna talarstol att lärarnas
            professionalism är väldigt viktig. Det är mycket betydelsefullt.
            Jag tror att många lärare håller på att bli modlösa i dag. De
            ser den stora bristen och hur skolledarna får anstränga sig för
            att plocka in folk. De frågar sig: Är inte mitt yrke viktigt?
          </note>
          <note>
            Därför är det väldigt viktigt att vi tar reda på varför de väljer
            att lämna skolan. Är det enbart för att få en högre lön, eller
            beror det på andra saker? Statusen är oerhört viktig på lärarsidan,
            och den pedagogiska kunskapen är viktig. Jag debatterade tidigare
            utbildning för officerare med Thomas Östros. Jag kände att varje
            lärosäte inte ska behöva uppfinna hjulet.
          </note>
          <note>
            Har människor samlad kunskap och erfarenhet ska den kunna tas
            till vara. Det finns många olika yrkesgrupper där man skulle kunna
            gå vidare för att få människor intresserade av läraryrket. Det
            gäller inte minst nu när bristen är så stor. Vi tappar genom pensionsavgångarna
            väldigt många äldre lärare. Det behövs också en åldersblandning
            i lärarkåren.
          </note>
          <note>
            Jag hoppas på den nya gymnasieutredningen, där jag själv är ledamot,
            och att vi kommer att få en bättre gymnasieskola och mer förståelse
            för grundskolans problematik. Här har ordföranden på ett väldigt
            bra sätt inbjudit branscherna till ett resonemang. Vi kan kanske
            få ett samtal och en dialog som fortsätter mellan skolan, branscherna
            och arbetslivet där också lärarnas betydelse kan diskuteras.
          </note>
          <note type="speaker">
            Anf. 24 Utbildningsminister THOMAS ÖSTROS (s):
          </note>
          <note>
            Herr talman! Tack för en intressant och viktig debatt. Detta
            är en fråga som kommer att växa i betydelse. Vi ser i dag att
            konkurrensen från den övriga arbetsmarknaden finns där. Vi behöver
            fortsätta att öka attraktionskraften för läraryrket.
          </note>
          <note>
            Vi vet också att pensionsavgångarna inom den närmaste tioårsperioden
            är mycket stora. Den grund vi nu har med en 24-procentig ökning
            av grundskollärare för årskurs 4-9, en 30-procentig ökning av
            examinationerna för gymnasielärare visar att det går att locka
            och attrahera unga människor till utbildningen och också examinera.
          </note>
          <note>
            Den nya lärarutbildningen ger oss ett fint verktyg för detta
            och för att också uppmuntra nya ämneskombinationer. Det är inte
            så stelt inriktat från början utan öppnar för kreativiteten under
            utbildningens gång och att också söka sig till andra områden.
            Då kommer vi också att kunna få fler som har en kompetens som
            är gränsöverskridande mellan kanske samhällsvetenskapliga och
            humanistiska ämnen och ett naturvetenskapligt-matematiskt ämne.
          </note>
          <note>
            Det är särskilt intressant att titta på de erfarenheter vi har
            av att också attrahera icke-behöriga lärare till att komplettera
            och få behörighet medan de fortfarande har foten kvar i skolan
            så att de studerar till behörighet. Vi har haft goda erfarenheter
            av de projekt vi hittills har bedrivit.
          </note>
          <note>
            Det är också viktigt för skolan att kunna locka andra yrkesgrupper
            till att bidra till utbildningen i skolan. Med en stark kärna
            av behöriga lärare kan man ha självförtroendet att bjuda in människor
            från andra yrkesliv att delta i t.ex. utbildningen i naturvetenskap
            och teknik. I ett lärarlag med behöriga lärare kan man också ha
            människor med annan bakgrund som kan bidra väldigt fint till skolans
            utveckling.
          </note>
          <note>
            Det är en intressant utveckling som jag tror att vi har framför
            oss.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2000/01:432 om forskning om kirunasvenskarna
          </note>
          <note>
            Anf. 25 Kulturminister MARITA ULV-
          </note>
          <note>
            SKOG (s):
          </note>
          <note>
            Herr talman! Carina Hägg har frågat mig om jag är beredd att
            ge ekonomiskt stöd till Svenska Emigrantinstitutet för forskning
            om kirunasvenskarna eller om jag på annat sätt är beredd att stödja
            insatser för att skapa ökad klarhet om kirunasvenskarna.
          </note>
          <note>
            Inledningsvis vill jag understryka att Svenska
          </note>
          <note>
            Emigrantinstitutet är ett mycket viktigt dokumentations- och
            forskningscentrum. Sedan många år lämnar staten ett årligt bidrag
            till institutet. Bidragets storlek bestäms av Riksarkivet inom
            den totala medelsram som regeringen anvisar för bidrag till enskilda
            arkiv.
          </note>
          <note>
            För år 2001 har Riksarkivet fördelat ett bidrag på
          </note>
          <note>
            440 000 kr till Emigrantinstitutet.
          </note>
          <note>
            Jag vill också nämna att Emigrantinstitutet under år 2000 fick
            ett extra bidrag från regeringen på
          </note>
          <note>
            200 000 kr för insatser mot främlingsfientlighet och rasism.
          </note>
          <note>
            Som Carina Hägg mycket riktigt framhåller har journalisten Kaa
            Eneberg med sin bok Tvingade till tystnad lyft fram ett mycket
            viktigt område av vår moderna historia. Att nu Emigrantinstitutet
            är intresserat av uppgiften att forska om kirunasvenskarna ser
            jag som positivt. Jag har också förstått att institutet redan
            har ett väl fungerande samarbete med bl.a.
          </note>
          <note>
            Växjö universitet då det gäller migrationsforskning.
          </note>
          <note>
            Det är viktigt att vi får ökade kunskaper om kirunasvenskarnas
            liv och öden. Sådan kunskap kan fås genom forskning vid universitet
            och högskolor eller vid institut, eller genom undersökningar utförda
            av organisationer, föreningar och privatpersoner. Det ankommer
            dock inte på regeringen att bedöma eller styra innehållet i forskningen
            vare sig vid universitet och högskolor eller inom Svenska Emigrantinstitutet.
          </note>
          <note>
            Det är tvärtom viktigt att initiativ kan komma från olika håll.
            På så sätt kan kirunasvenskarnas historia belysas från flera olika
            utgångspunkter och ur olika synvinklar.
          </note>
          <note type="speaker">
            Anf. 26 CARINA HÄGG (s):
          </note>
          <note>
            Herr talman! Jag vill inledningsvis peka på att kirunasvenskarnas
            öde är något som jag tidigare tagit upp i skriftliga frågor och
            i en interpellationsdebatt med statsrådet Lena Hjelm-Wallén. Då
            diskuterade vi det vi tidigare talat om, nämligen pengar som var
            avsatta och som skulle ha varit möjliga, när det gällde regeringens
            intentioner, att använda för den här typen av forskning. Men forskarna
            är också fria att säga nej till ämnen, och så blev det i det här
            fallet. Därför har jag tyckt att det är viktigt att försöka jobba
            vidare för att skapa klarhet och bidra till det.
          </note>
          <note>
            Därför har jag haft kontakter med företrädare för
          </note>
          <note>
            Emigrantinstitutet, som har uttryckt att man är intresserad av
            de här frågorna men känner att man inte har ekonomiska resurser.
            Då har vi haft en skriftlig dialog med Emigrantinstitutet där
            flera ledamöter från riksdagen har undertecknat brev. Vi har naturligtvis
            också haft muntliga samtal med såväl tjänstemän som ordföranden
            i stiftelsen, Wiggo Komstedt.
          </note>
          <note>
            Vi har också haft möten med anhöriga till kirunasvenskar, och
            det har naturligtvis varit viktigt att ha det med på dagordningen.
            De öden som man där möter gör att man inte kan lämna frågan. När
            vi lyssnar på dessa tragiska berättelser kan vi lära oss någonting
            för framtiden. Det är inte minst viktigt att dra lärdomar av vad
            som har skett och hur det kunde ske.
          </note>
          <note>
            Det har också varit skrämmande att kunna konstatera att rädslan
            för kommunisterna sitter så djupt att man än i dag skräms av enskilda
            vänsterpartisters agerande. Den interpellationsdebatt som jag
            hade med Lena Hjelm-Wallén, som var en mycket bra debatt oss emellan,
            ledde till att en del som agerade i debatten skrämde människor.
            Vi ska då veta att det här också kan vara ett hinder för att jobba
            seriöst med de här frågorna. Vi ska vara medvetna om att det finns
            en rädsla, som kanske är svår att förstå för oss som kommer söderifrån.
          </note>
          <note>
            Kulturminister Marita Ulvskog säger i sitt svar:
          </note>
          <note>
            "Det är viktigt att vi får ökade kunskaper om kirunasvenskarnas
            liv och öden." Vidare framförs: "Sådan kunskap kan fås genom forskning
            vid universitet och högskolor eller vid institut . och privatpersoner."
          </note>
          <note>
            Men man ska inte "styra innehållet".
          </note>
          <note>
            Så långt har vi inte delade meningar. Vi ska inte styra innehållet,
            men vi ska se till att vi kan hitta metoder för att göra detta
            möjligt.
          </note>
          <note>
            Kaa Eneberg är just den privatperson som i egenskap av erfaren
            journalist har gjort en gärning värd att uppmärksamma. Tvingade
            till tystnad är titeln på en bok som har öppnat ett stängt, för
            att inte säga igenbommat, fönster till den här delen av vår historia.
          </note>
          <note>
            Boken är unik. Utan den hade jag inte haft så mycket kunskap
            att jag kunnat jobba vidare med de här frågorna. Tidigare hade
            jag bara hört enskilda berättelser, och jag hade inte insett vidden
            av frågan. För den här insatsen har Kaa Eneberg fått Guldspaden
            och även Sveriges Advokatsamfunds journalistpris för i år. Jag
            kan bara gratulera Kaa Eneberg till det välförtjänta priset.
          </note>
          <note>
            Vi kan ha olika utgångspunkter för att få den här frågan belyst.
            Några kan vara anhöriga, och några kan vara kommuner som vill
            få den här delen av sin historia klarlagd. Andra vill av allmänna
            skäl lära sig någonting för framtiden och se hur sådana här företeelser
            kan uppstå. Det är bra att initiativ kan tas från flera håll,
            så att kirunasvenskarnas öde kan belysas från mer än ett håll.
          </note>
          <note>
            En pensionärscirkel som Vänsterpartiet har satt ihop internt
            är fullständigt otillräckligt - det begriper var och en. De löften
            som getts om forskning har ännu inte uppfyllts från Vänsterpartiets
            sida. Vänsterpartiledaren Gudrun Schyman borde offentligt redovisa
            hur hon uppfyller löftena att gå vidare med detta.
          </note>
          <note>
            Det borde naturligtvis kompletteras med en ursäkt till de drabbade.
            Det vi i dag kan läsa i Aftonbladet är till intet förpliktigande,
            och där finns ingenting som säger vad Vänsterpartiet tycker om
            sitt agerande tillbaka i historien och kring det som har hänt
            ganska långt fram i tiden.
          </note>
          <note>
            Det är bra att kulturministern tycker att den här frågan är viktig.
            Men vi måste hjälpas åt, för vi kan inte överlämna till en pensionärscirkel
            att reda ut den här frågan.
          </note>
          <note>
            Jag skulle vilja veta hur man från kulturministerns och regeringens
            sida är beredd att underlätta och möjliggöra att det skapas ökad
            kunskap när det gäller kirunasvenskarnas tragiska öde.
          </note>
          <note type="speaker">
            Anf. 27 LENNART KLOCKARE (s):
          </note>
          <note>
            Herr talman! Jag har också läst boken Tvingade till tystnad av
            Kaa Eneberg, och jag måste säga att den berörde mig väldigt djupt.
            Jag tyckte att den var så pass otäck att jag lade ifrån mig den
            en liten stund innan jag kände att jag måste fortsätta att läsa
            den.
          </note>
          <note>
            Även om jag har haft vissa kunskaper om de illgärningar som genomfördes
            under Stalins tid har jag kanske inte förstått vidden av de handlingar
            som utfördes. Jag tycker att boken har hjälpt till att skingra
            dimmorna.
          </note>
          <note>
            En sådan här fråga kommer plötsligt närmare när den berör många
            människor som kommer från min del av landet, från Norrbotten.
            En del namn som figurerar i boken känner jag igen. Men det var
            inte bara människor från Norrbotten, utan det var också människor
            från övriga delar av landet, från Finland och från andra länder
            som av ideologiska skäl åkte till
          </note>
          <note>
            Sovjetunionen för att vara med och förverkliga en vision som
            de trodde på.
          </note>
          <note>
            Den här visionen blev en mardröm, och det kostade många människor
            livet - de flesta helt oskyldiga, vilket också styrks av att de
            har blivit rehabiliterade i efterhand, alltså frikända, som jag
            tolkar det.
          </note>
          <note>
            Det har sagts att det inte var så många svenskar som utvandrade,
            men med utgångspunkt från boken kan man konstatera att det var
            betydligt fler än de 20-
          </note>
          <note>
            30 som har nämnts vid några tillfällen. Det måste röra sig om
            ett hundratal.
          </note>
          <note>
            Det är självfallet angeläget att vi får veta vad som hände med
            de här människorna och hur värvningarna gick till. På vems uppdrag
            var det som man värvade människor till Sovjetunionen? Vart tog
            pengarna vägen? Vad använde man dem till?
          </note>
          <note>
            Det är naturligtvis angeläget att forskningen kommer i gång så
            fort som möjligt. Det kanske finns människor som fortfarande i
            dag har information att lämna eller som har nära anhöriga.
          </note>
          <note>
            Att kommunistpartiet var involverat i värvningarna står helt
            klart. Man tycker att arvtagaren, i det här fallet Vänsterpartiet,
            borde hjälpa till med att från de kommunistiska arkiven ta fram
            vad som finns där som kan sprida ljus över detta.
          </note>
          <note>
            Kommunismens utrensningar är en svart del av historien, på samma
            sätt som nazismens under 30-
          </note>
          <note>
            och 40-talen. Det har inte skrivits så mycket om de utrensningar
            och arkebuseringar som gjordes i Sovjet.
          </note>
          <note>
            Men i Aftonbladet i söndags, den 27 maj, fanns det en artikel
            på ledarsidan. Det gladde mig. Jag har även varit med och undertecknat
            den här skrivelsen till
          </note>
          <note>
            Emigrantinstitutet.
          </note>
          <note>
            Jag hoppas att kulturministerns positiva inställning till frågan
            kan bidra till att öka intresset för forskningen. Jag såg i svaret
            att man fick 200 000 kr extra i fjol för att sprida information
            om främlingsfientlighet. Det är naturligtvis ett oerhört angeläget
            område. Jag vet inte om det är möjligt att använda pengarna till
            att sprida information om just den här frågan, kulturministern.
          </note>
          <note type="speaker">
            Anf. 28 INGER RENÉ (m):
          </note>
          <note>
            Herr talman! Att läsa om kirunasvenskarnas liv är att läsa om
            människoöden som är djupt tragiska och skakande. Det handlar om
            människor som i tron på säkra jobb med höga löner, semesterrätt,
            åtta timmars arbetsdag, fria hemresor osv. lockas att emigrera
            till västra Karelen i Sovjet.
          </note>
          <note>
            Gruvstrejken i Sverige 1928 var en bra jordmån för att frestas
            av detta, enligt beskrivningarna, Schlaraffenland. Ett stort antal
            män, kvinnor och barn reste under 30-talet i väg. Och det är rätt
            att det inte bara är
          </note>
          <note>
            20-30 stycken. I den bok som vi talar om tror jag att det finns
            55 sidor med namngivna personer.
          </note>
          <note>
            De kommer till ett kommunistiskt land där Stalin just har befäst
            sin makt. Kirunasvenskarna och andra emigranter möter den nya
            säkerhetsorganisationen som arresterar, fängslar, "dömer" och
            arkebuserar människor på, vad man kan bedöma, ogrundade skäl.
          </note>
          <note>
            Kommunisterna behöver syndabockar när produktionsplaner inte
            håller. Utlänningar som lockats att hjälpa till att bygga upp
            det nya industrisamhället blir utpekade som sabotörer. De får
            skulden när de planekonomiska planerna inte håller och "försvinner",
            hämtas och hörs sedan inte vidare av.
          </note>
          <note>
            Denna terror möter de nya invandrarna, förutom mycket hårt arbete,
            dålig lön och svält. Pass försvinner och ersätts med sovjetiska
            pass. Svenskar förvandlas till sovjetmedborgare. Många försökte
            så småningom att få tillbaka sitt svenska medborgarskap med hjälp
            av UD för att kunna återvända hem, och här verkar också UD:s roll
            något oklar.
          </note>
          <note>
            Men än oklarare är kommunistpartiets och enskilda kommunisters
            roll. Partifolk agerade och agiterade för resorna. Varför? kan
            också jag undra. Och på vems uppdrag gjorde man detta? Många ville
            åka tillbaka då de drömmar de haft vändes till det hårdaste av
            arbete, svält och terror. Hur agerade då kommunisterna i Sverige?
            Många hade ju då täta kontakter med kommunistpartiet i Sovjet.
            Svenska kommunister försvann eller mördades av kommunister i Sovjet.
            Hur agerade då kommunisterna i Sverige? De hade, som sagt, täta
            kontakter med Sovjetstaten.
          </note>
          <note>
            Svenska män, kvinnor och barn offrade sina liv för Sovjetstaten
            och kommunistpartiet. Detta ligger relativt nära i tid. Men att
            det ändå är bråttom att undersöka vad som verkligen hände ligger
            i sakens natur, om vetskap ska kunna vinnas om detta blad i vår
            historia.
          </note>
          <note>
            Min fråga till kulturministern är: Hur vill kulturministern gå
            vidare i den här frågan, som är en viktig fråga i vår historia?
          </note>
          <note>
            Anf. 29 Kulturminister MARITA ULV-
          </note>
          <note>
            SKOG (s):
          </note>
          <note>
            Herr talman! Jag har också läst boken Tvingade till tystnad.
            Jag tror att man som norrbottning berörs alldeles särskilt starkt
            av de människoöden som skildras. Jag tillåter mig att säga det
            så personligt. Det finns naturligtvis också många familjer och
            många enskilda från andra delar av landet som åkte till Stalins
            Sovjet, men det var väldigt många som kom från
          </note>
          <note>
            Norrbotten och Kiruna. Jag tror att vi som har läst den här boken
            berörs väldigt starkt. Det är naturligtvis också grunden för mitt
            bestämda uttalande om att vi i regeringen anser att detta icke
            får vara en del av vår historia som lämnas åt sitt öde. Den är
            en viktig del att fortsätta att utforska.
          </note>
          <note>
            Jag tror att den viktiga signalen är grundläggande för fortsatta
            initiativ på området, och dessa bör tas av andra.
          </note>
          <note>
            Ett annat viktigt initiativ från statens sida handlar om att
            göra arkiv tillgängliga. Vi har ju ägnat en stor del av de senaste
            årens arkivpolitik åt att just göra arkiven tillgängliga. Det
            är genom att använda det enormt digra arkivmaterial som vi har
            som man kan göra den här typen av forskning, dvs. privatforskning
            eller vetenskaplig forskning. Det här är också en oerhört viktig
            grund för den utredning som just har tillsatts som ska se över
            hela arkivväsendet. Den här typen av svarta hål i vår historia
            måste kunna beforskas i framtiden också.
          </note>
          <note>
            Vi har fått initiativen redovisade här. De har kommit från Växjö
            - Emigrantinstitutet och universitetet - och det har kommit från
            anhöriggrupper och liknande. Det är utmärkt.
          </note>
          <note>
            Jag kan inte se någon omedelbar möjlighet för staten att gå in
            med direkt anvisade medel till avgränsade forskningsprojekt. Jag
            tror inte att det är lyckligt, inte ens när det gäller ett så
            här angeläget ämne. Men om det finns initiativ för att bedriva
            forskning om detta, finns det ju mängder av källor där det finns
            forskningsmedel att ansöka om. Jag hoppas att de som är intresserade
            - det kan handla om Växjö universitet och Emigrantinstitutet eller
            andra intresserade
          </note>
          <note>
            - undersöker alla dessa möjligheter. De är många.
          </note>
          <note>
            Det handlar om offentliga medel och andra medel.
          </note>
          <note>
            På sikt kan jag se att Forum för levande historia, som ju ska
            börja byggas upp efter ett slutbetänkande, också kan komma att
            ägna sig åt den här typen av mörka stråk i vår historia. Det är
            väldigt tydligt uttryckt i direktiven för Forum för levande historia
            att verksamheten ska bedrivas i nära anslutning till pågående
            forskning. Men detta är på något längre sikt.
          </note>
          <note>
            På kort sikt är det utmärkt att det i dag finns ett intresse
            av att bedriva forskning på området. Jag tror att detta tillsammans
            med regeringens starka signaler när det gäller ämnet, värdet av
            forskningen och tillgängliga arkiv är tillräckligt.
          </note>
          <note type="speaker">
            Anf. 30 CARINA HÄGG (s):
          </note>
          <note>
            Herr talman! Jag är väldigt tacksam för att statsrådet Marita
            Ulvskog är så tydlig när det gäller att understryka hur viktigt
            det är att det kommer till stånd en forskning om kirunasvenskarnas
            öden, den tidsepoken och det sammanhang där detta skedde.
          </note>
          <note>
            Man kan ju titta tillbaka och undra varför det inte har skett
            mer. Varför har inte historieforskarna tagit till sig det här
            ämnet? Varför har inte dagstidningsjournalisterna varit intresserade
            av att följa upp de här frågorna? Vi kan bara konstatera att det
            inte har skett. Det är först genom den här viktiga boken som
          </note>
          <note>
            Kaa Eneberg har skrivit som det har kommit fram så mycket underlag
            att man kan gå vidare. Det har lett till att det finns en ökad
            medvetenhet och beslutsamhet om att detta är ett område som måste
            beforskas.
          </note>
          <note>
            Det gäller bara att se till att de pengar som finns och den vilja
            som finns så att säga hittar varandra. Ibland har det blivit besvikelse
            över att de pengar som har funnits inte har tillgängliggjorts
            av ansvariga till just detta område. Men nu hoppas jag att man
            tar till sig detta budskap och att det finns ett starkt intresse.
          </note>
          <note>
            Det har funnits önskemål om att det parti som står i fokus för
            detta - Vänsterpartiet - kanske skulle ha funnits med här i dag
            för att tala om ifall man nu har sett, hört och märkt någonting
            och i dag tycker någonting och om man har gjort något klart ställningstagande
            i dessa frågor. Men så är inte fallet. Men å andra sidan är man
            inte här och urskuldar sig som man var vid det förra interpellationstillfället.
          </note>
          <note>
            Om man sätter in detta i den aktuella tidsperioden har jag en
            viss förståelse för detta. Så det handlar inte om att skuldbelägga
            någon utan att sätta in detta i sitt sammanhang och förklara hur
            något sådant kan hända och reda ut det och vem som var ansvarig
            för det som sedan skedde. Det finns ju fortfarande oidentifierade
            människor i massgravar. Jag vet att man från Stockholms stad var
            intresserad av att åka dit med elever.
          </note>
          <note>
            Men det mötte genast motstånd, inte minst från riksdagsledamoten
            Kalle Larsson som gick i taket när han fick höra att man tänkte
            anordna skolresor till dessa massgravar i f.d. Sovjetunionen där
            Stalins offer ligger begravda. Detta är alltså fortfarande känsligt.
          </note>
          <note>
            Och det ligger nog också som ett litet hinder för att man ska
            komma vidare i denna fråga.
          </note>
          <note>
            När jag har studerat denna fråga har jag känt att den blir mer
            angelägen ju mer jag fördjupar mig i den. Men den är inte bara
            angelägen. Den växer också i omfattning, från att ha handlat,
            som Lennart
          </note>
          <note>
            Klockare och Inger René säger, om ett mindre antal personer,
            även om varje människas öde är viktigt i detta sammanhang. Man
            kan också se att man i Finland har jobbat mer med att synliggöra
            denna historia.
          </note>
          <note>
            Men man ser också att detta handlar om skandinaviska människor
            som först utvandrade till norra USA
          </note>
          <note>
            och Kanada och sedan vände om därför att de trodde att förutsättningarna
            för ett bättre liv var större i
          </note>
          <note>
            Sovjetunionen. Dessa människor finns därför inte i statistiken.
            På samma sätt kan man i fråga om familjer se att bara familjefadern
            är registrerad. Men de övriga i familjen finns inte med. Därför
            växer detta i fråga om antalet personer, omfång och inblandade.
          </note>
          <note>
            Så sent som på 70-talet ska människor ha deporterats inne i Sovjetunionen
            efter att de har haft kontakt via brev med Sverige. Jag vet att
            anhöriga till dessa människor i dag försöker ta reda på vad som
            hände med dem efter denna interndeportering. Det är alltså inte
            bara en historia som ligger en bra bit tillbaka i vår nutidshistoria
            utan den är så påtaglig och aktuell även i dag.
          </note>
          <note>
            Jag ska försöka ta fasta på det som Marita Ulvskog har talat
            om när det gäller pengar som söks för en viss inriktning och det
            som har sagts om framtiden och Forum för levande historia. Jag
            skulle gärna vilja att Marita Ulvskog ytterligare utvecklar vilka
            möjligheter som finns. När jag skrev interpellationen hade jag
            fått en bild av att det pågick någonting inom UD.
          </note>
          <note>
            Men den bilden har jag inte kunnat få bekräftad. Om
          </note>
          <note>
            Marita Ulvskog känner till om det händer någonting inom UD-världen
            på detta område så vore jag tacksam för ett besked om detta.
          </note>
          <note type="speaker">
            Anf. 31 LENNART KLOCKARE (s):
          </note>
          <note>
            Herr talman! Jag är mycket glad över att kulturministern i den
            här tråkiga frågan ger en så engagerad bild av den situation som
            har rått och det mörker som kännetecknar frågan. Jag hoppas att
            kulturministerns inställning också smittar av sig så att det verkligen
            kan komma till stånd forskning i frågan, eftersom det, vilket
            flera har sagt, är alldeles nödvändigt att frågan kommer till
            ett slut.
          </note>
          <note>
            Jag måste ändå ge uttryck för att jag är besviken över att ingen
            från Vänsterpartiet är här i dag. Jag tycker att någon från Vänsterpartiet
            hade kunnat delta för att tala om vad man vill göra. Det hade
            nog varit bra om man hade kunnat göra ett bokslut utifrån sitt
            partis ursprung.
          </note>
          <note>
            De frågor som jag skulle kunna ställa har redan ställts av flera
            tidigare talare. Men jag är tacksam för det svar som jag har fått
            hittills, och jag hoppas att forskningen ska bli framgångsrik,
            även om kulturministern inte kan skicka in pengarna.
          </note>
          <note type="speaker">
            Anf. 32 INGER RENÉ (m):
          </note>
          <note>
            Herr talman! Det är ju trevligt att höra att kulturministern
            tycker att denna fråga är viktig och att hon med läpparnas bekännelse
            uttrycker ett engagemang.
          </note>
          <note>
            Men jag skulle gärna vilja se att ett mer kraftfullt initiativ
            tas så att något verkligen händer. När det gäller en så här stor
            och viktig fråga anser inte jag att man kan lita till pensionärsgrupper
            och anhöriggrupper och att det eventuellt kommer att börja bedrivas
            forskning någonstans.
          </note>
          <note>
            Dessutom har regeringen när det gäller ett näraliggande exempel
            en bra record i och med att man på ett förtjänstfullt sätt tidigare
            har arbetat för att belysa och sprida kännedom om de brott som
            skedde i nationalsocialismens namn. Jag tror att det arbetet har
            gjort att kunskaperna bland såväl unga som gamla har ökat.
          </note>
          <note>
            När det gäller kirunasvenskarna - deras motsvarigheter finns
            i många andra länder, inte bara i Finland utan även i andra länder
            över praktiskt taget hela världen - så är det en annan och inte
            mindre förfärande politisk rörelse som det handlar om. Dessa människor
            är också värda en ansträngning för att man ska vinna klarhet om
            de öden som de rönte i Sovjet. Det är respekten för dessa människor
            och för människovärdet värt.
          </note>
          <note>
            Att det i dag pågår undersökningar också om kommunismens brott
            mot mänskligheten visar ju inte minst det besök som vi får i riksdagen
            i morgon av en överlevare från Pol Pots regim i Kambodja som håller
            på att undersöka om förövarna där kan ställas inför rätta för
            det som de har åstadkommit.
          </note>
          <note>
            Som jag ser det finns det inga skäl för att vi här i
          </note>
          <note>
            Sverige inte ska anstränga oss så mycket som vi kan för att vinna
            klarhet i det som har hänt på detta område i vårt eget land.
          </note>
          <note>
            Anf. 33 Kulturminister MARITA ULV-
          </note>
          <note>
            SKOG (s):
          </note>
          <note>
            Herr talman! Läpparnas bekännelse, säger Inger
          </note>
          <note>
            René, vilket jag tycker är en väldig oförskämdhet i en debatt
            som handlar om seriösa ting. Det är verkligen inte så att regeringens
            mening är att det är pensionärsgrupper som ska ta initiativ i
            dessa frågor. Vi ställer oss mycket engagerat positiva till att
            t.ex.
          </note>
          <note>
            Växjö universitet, andra universitet, andra institutioner, arkivinstitutioner
            som Emigrantinstitutet eller andra tar initiativ. Det är dessa
            initiativ som det handlar om. Men det är icke så att staten i
            ett demokratiskt västerländskt land som vårt annat än i extrema
            undantagsfall lägger ut beställningar på forskning.
          </note>
          <note>
            Forskningen är fri. Initiativen till projekten måste alltså komma
            från andra håll. Och det tänker vi fortsätta att hävda.
          </note>
          <note>
            Det finns mängder av möjligheter att söka medel för detta. Det
            är regeringens förhoppning att Växjö universitet och Emigrantinstitutet
            nu ska gå vidare med detta. Det är en viktig del av vår historia.
          </note>
          <note>
            Min övertygelse är att vi kommer att upptäcka den här typen av
            mörka stråk och svarta hål i vår historia även framöver. Och då
            är det viktigt att den typen av projekt också kan beforskas. Därför
            måste arkiv vara väldigt tillgängliga. Därför måste det finnas
            en offentligt finansierad forskning som är fri. Och därför är
            det oerhört viktigt att denna debatt har ägt rum och naturligtvis
            också att det parti som hittills har agerat märkligt i denna sak,
            Vänsterpartiet, också rannsakar sitt samvete.
          </note>
          <note type="speaker">
            Anf. 34 CARINA HÄGG (s):
          </note>
          <note>
            Fru talman! Än en gång måste jag säga att det är väldigt bra
            att statsrådet Marita Ulvskog är så tydlig i sina ställningstaganden
            när det gäller önskan att få det här området beforskat. Det är
            ett stort värde i att vi har haft denna interpellationsdebatt
            att vi får detta så klarlagt och att det finns en ambition att
            man ska få pengarna och viljan att beforska detta område att hitta
            fram till varandra så att man kan få ett konkret resultat inom
            en inte alltför avlägsen framtid.
          </note>
          <note>
            Jag tror nämligen, och är också alldeles övertygad om, att förväntningarna
            på regeringen annars ökar.
          </note>
          <note>
            Nu är det ju som att proppen liksom lite gått ur det här hemliga
            kärlet vad gäller informationen och att det sprider sig - att
            alltfler vill se att något händer.
          </note>
          <note>
            Problemet är inte på något sätt att arkiven skulle vara hemliga,
            utan det finns nog mycket att tillgå som är öppet; det är alltså
            inte där som problemet finns. Men det skulle kanske kunna vara
            till hjälp om man kunde göra sammanställningar eller vara mer
            aktiv från
          </note>
          <note>
            UD:s sida med att på något sätt tillgängliggöra sitt material.
          </note>
          <note>
            Avslutningsvis skulle jag vilja läsa ett avsnitt i nämnda bok:
          </note>
          <note>
            "En natt vaknar lillasyster Astrid och Alice av att mamma öppnar
            dörren ute i korridoren. Där ute gråter lekkamraten Julius hejdlöst.
            Nu har även hans mamma Aili förts bort. Nu är han helt ensam.
            Mamma
          </note>
          <note>
            Hilma tar in honom. Julius har lämnats ensam i korridoren i bara
            pyjamas. Dörren till hans hem har låsts.
          </note>
          <note>
            Min mamma säger bara, att klarar man två barn så klarar man tre.
            Hon syr snabbt kläder till honom.
          </note>
          <note>
            Men efter någon dag kommer en sträng kvinna med två män från
            hemliga polisen. De säger att Julius skall till barnhem."
          </note>
          <note>
            Där slutar spåren efter lille Julius - ett av de öden där vi
            inte fått gåtan löst kring vad som hänt. Om andra vet vi att de,
            tyvärr, finns i gravar och att de dessutom orättfärdigt har blivit
            skjutna.
          </note>
          <note>
            Slutligen vill jag bara än en gång understryka det angelägna
            i att ge de här människorna en riktig plats i vår nutidshistoria.
          </note>
          <note>
            Anf. 35 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Diskussionen om kirunasvenskarna är ett gott exempel
            på hur enskilda engagerade journalister med hjälp av tillgängliga
            arkiv, öppna källor och ett eget engagemang kan komma väldigt
            långt.
          </note>
          <note>
            Det är Kaa Eneberg och hennes arbete under flera års tid som
            har lett fram till att vi i dag har läst denna bok och att den
            i olika sammanhang har blivit flitigt debatterad liksom till att
            den också diskuteras i Sveriges riksdag. Detta är mycket bra.
            Det visar också att det enskilda initiativet är av stor betydelse
            för att vi ska upptäcka dolda delar av vår historia.
          </note>
          <note>
            Det är viktigt att andra delar av det svenska samhället nu tar
            initiativ; detta för att utnyttja det vitt förgrenade system som
            vi har i Sverige när det gäller öppna källor och när det gäller
            forskningsmedel. Jag tror att Forum för Levande historia på sikt
            kommer att vara en utmärkt plattform, naturligtvis för initiativ
            av liknande slag - oftast med utgångspunkt i Förintelsen - som
            ger oss nya bilder och ny dokumentation men som givetvis också
            leder till rena vetenskapliga forskningsprojekt som Forum för
            Levande historia enligt sina direktiv noga ska följa och stötta
            och även ge en mötesplats för vidare diskussioner.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2000/01:428 om rättssäkerhet för skuldsatta
            arbetslösa
          </note>
          <note type="speaker">
            Anf. 36 Statsrådet MONA SAHLIN (s):
          </note>
          <note>
            Fru talman! Ana Maria Narti har frågat statsrådet
          </note>
          <note>
            Ulrica Messing om hon är beredd att initiera åtgärder för att
            förbättra informationen om skuldsanering, framför allt när det
            gäller information och rådgivning riktad mot skuldsatta arbetslösa,
            av vilka många är invandrare. Interpellationen har överlämnats
            till mig.
          </note>
          <note>
            I allt väsentligt tar Ana Maria Narti i den nu aktuella interpellationen
            upp samma frågeställningar som hon tog upp i interpellation 2000/01:183
            om skydd och stöd för ekonomiskt svaga konsumenter. Den interpellationen
            besvarades av statsrådet Britta Lejon den 2 februari i år.
          </note>
          <note>
            Statsrådet Lejons svar vid det tillfället ger bl.a.
          </note>
          <note>
            svar på den fråga som Ana Maria Narti ställer nu. Jag vill därför
            här i första hand hänvisa till det svaret.
          </note>
          <note>
            I sitt svar redovisade statsrådet Lejon att Riksdagens revisorer
            i en skrivelse till riksdagen i oktober
          </note>
          <note>
            2000 har presenterat flera förslag till förändringar vad gäller
            tillämpningen av skuldsaneringslagen. Riksdagen har därefter,
            som Ana Maria Narti vet, mot denna bakgrund givit regeringen till
            känna att en förutsättningslös, samlad och övergripande utvärdering
            av skuldsaneringslagen bör göras.
          </note>
          <note>
            Jag vill för egen del också tillägga att jag verkligen delar
            Ana Maria Nartis uppfattning att det är mycket viktigt med regelbunden
            information och rådgivning i invandrartäta stadsdelar av personer
            som kan kommunicera på flera språk och som har erfarenhet av arbete
            i sådana områden. Det finns också ett antal exempel på detta,
            bl.a. genom de medborgarkontor som finns i många utsatta stadsdelar.
          </note>
          <note>
            Jag vill slutligen också framhålla att de problem som Ana Maria
            Narti tar upp i sin interpellation inte kan lösas enbart med informationsinsatser.
            Det handlar givetvis också om att bedriva ett långsiktigt arbete
            för att bekämpa arbetslöshet och diskriminerande segregation.
          </note>
          <note type="speaker">
            Anf. 37 ANA MARIA NARTI (fp):
          </note>
          <note>
            Fru talman! Jag tackar för svaret. Det är sant att jag har berört
            samma frågor tidigare, men inte med den klara betoning på de skuldsatta
            arbetslösa som finns i den nya interpellationen.
          </note>
          <note>
            Vidare skulle jag vilja säga att det är viktigt att vi inte avslutar
            den diskussionen i och med att ett utskottsbetänkande kommer med
            en rekommendation om en lagöversyn. För de människor som drabbas
            av det som jag beskriver blir situationen svårare och svårare
            dag för dag; detta medan vi diskuterar.
          </note>
          <note>
            Jag har själv suttit med i lagutskottet och jag har här ett exemplar,
            så det syns att jag känner till detta.
          </note>
          <note>
            Jag har skrivit under viktiga delar men samtidigt vet jag att
            dessa papper inte på något sätt förbättrar situationen i dag för
            de arbetslösa människor som har stora skulder och som, så fort
            de får jobb, krävs på mycket stora återbetalningsbelopp.
          </note>
          <note>
            Det som händer är, tycker jag, framför allt en fråga om praxis
            hos kronofogden. Om kronofogden och tjänstemännen på kronofogdemyndigheten
            tänkte lite rationellt skulle de inse att det är bättre att människorna
            på något sätt kommer i gång med sin egen ekonomi och sin egen
            vardag än att de en gång för alla helt enkelt retirerar i arbetslöshet.
          </note>
          <note>
            Samtidigt talas det väldigt mycket om integration och om att
            skapa broar mellan olika grupper men på det här området har det
            inte hänt någonting på väldigt länge. De som råkar i den här situationen
            är i samma utsatta position som de s.k. nollade som inte har rätt
            till sjukpenning. Det handlar alltså om en bortglömd grupp som
            inte på något sätt kan nås från något håll.
          </note>
          <note>
            Då blir det hela en situation av ett slags växande elände som
            aldrig tar slut.
          </note>
          <note>
            Det är kring de här frågorna som jag skulle vilja diskutera om
            praktiska åtgärder som man kanske kan komma i gång med i dag.
            Vissa av de här människorna vet inte ens att det finns en skuldsaneringslag.
            I
          </note>
          <note>
            skuldsaneringslagen sägs det mycket tydligt att initiativet måste
            komma från den som är skuldsatt. Men de som är skuldsatta och
            långvarigt arbetslösa saknar mycket ofta förmågan att ta initiativ,
            så det är väldigt svårt att över huvud taget motivera dem. Jag
            nöjer mig med detta så länge.
          </note>
          <note type="speaker">
            Anf. 38 Statsrådet MONA SAHLIN (s):
          </note>
          <note>
            Fru talman! Jag menade givetvis inte att debatten ska vara avslutad
            i och med en utskottsskrivning i riksdagen - det var absolut inte
            meningen - utan jag ville bara peka på att Ana Maria Narti har
            rätt i att denna frågeställning nu kräver den samlade utvärdering
            och översyn som riksdagen har gjort ett tillkännagivande om till
            regeringen.
          </note>
          <note>
            En självklar utgångspunkt för den utvärdering som nu ska göras
            är just information om möjligheter till skuldsanering. I den rapport
            som Riksdagens revisorer har lämnat sägs det - precis som Ana
            Maria
          </note>
          <note>
            Narti känner väl till - att den information som i dag lämnas
            av kommunerna i många fall är mycket begränsad. En stor andel
            av kommunerna undviker att gå ut med egen information därför att
            de bedömer att de inte har resurser för andra än för dem som själva
            vänder sig till kommunen.
          </note>
          <note>
            I denna översyn är det också viktigt att man ser över möjligheterna
            att föra ut en aktiv information om förutsättningarna för skuldsanering
            enligt lagen som är ganska begränsade, eftersom det ska röra sig
            om rätt stora skuldbelopp för att man ska komma i fråga för skuldsanering.
            Det finns även annat som medborgarkontoren kan hjälpa de skuldsatta
            med, t.ex. hjälp med att ta kontakt med den som de har en skuld
            hos, hjälp med att göra upp avbetalningsplaner så att de undviker
            att hamna hos kronofogden. Det finns många aktiva insatser som
            behöver göras.
          </note>
          <note>
            Både i den konsumentpolitiska proposition som
          </note>
          <note>
            Britta Lejon har aviserat ska komma i vår och i den samlade utvärderingen
            av skuldsaneringslagen som ska komma senare är detta aspekter
            som måste finns med, precis som Ana Maria Narti säger.
          </note>
          <note type="speaker">
            Anf. 39 ANA MARIA NARTI (fp):
          </note>
          <note>
            Fru talman! Det här är en spännande debatt som statsrådet Mona
            Sahlin och jag för kontinuerligt. Jag tror att vi i grund och
            botten har samma inställning.
          </note>
          <note>
            Vi vill att hela diskussionen om segregation, om avstånd mellan
            olika grupper, om mycket utsatta grupper ska ge ett konkret resultat,
            och vi är ofta överens.
          </note>
          <note>
            Vi är överens om att det är angeläget att det kommer initiativ
            från de grupper som är berörda av dessa frågor. Det sägs också
            i svaret att det är viktigt med information på det språk som de
            drabbade förstår, men det handlar inte bara om språket. Det gäller
            också att kunna kommunicera på ett sätt som inte avskräcker och
            som inte ökar avståndet mellan olika grupper. Men på det området
            händer det väldigt lite i dag.
          </note>
          <note>
            Jag känner många människor som har utbildning från hemlandet,
            som kan sitt språk - de har inte blivit berövade språket genom
            att de har lämnat sitt land -
          </note>
          <note>
            och som känner medmänniskor med samma bakgrund. De skulle kunna
            göra bra insatser och få betalt för sådana kunskapstjänster så
            att de kan leva ett anständigt liv. Men det finns ingen arena
            på vilken sådana initiativ betraktas som en självklarhet.
          </note>
          <note>
            Jag har själv kämpat i två år för att vård av äldre polacker
            på polska skulle komma i gång. Vi stötte på motstånd när vi började
            med detta. Vissa tjänstemän tror att de kan och förstår allting
            och att de kan göra allt själva.
          </note>
          <note>
            Jag besökte i går en av de kommuner som får storstadspengar.
            Där fick jag höra att antalet långtidsarbetslösa i utsatta områden
            har ökat under den tid som stortstadspengar har betalats ut från
            33 % till
          </note>
          <note>
            50 %. Detta är ett resultat av storskaliga insatser som kommer
            uppifrån och av en total brist på arenor för kommunikation nedifrån
            och upp.
          </note>
          <note>
            Just när det gäller arbetslöshet och stora skulder skulle initiativ
            som kommer nedifrån vara oerhört värdefulla.
          </note>
          <note type="speaker">
            Anf. 40 Statsrådet MONA SAHLIN (s):
          </note>
          <note>
            Fru talman! Jag kan bara instämma i att vi har fört den här typen
            av diskussioner många gånger, och vi har i grunden exakt samma
            utgångspunkter. Ibland slåss vi också mot samma väderkvarnar som
            vägrar att se språkkunskaper som en given tillgång och kompetens.
            Vi för också samtal om detta framför allt när det gäller arbetsmarknadspolitikens
            olika delar.
          </note>
          <note>
            Ana Maria Narti nämnde storstadssatsningen. Min samlade bild
            är verkligen inte att den skulle ha inneburit att dessa problem
            har vuxit. Enligt alla uppgifter som jag har tagit del av sjunker
            arbetslösheten i de områden som vi nu talar om. Integrationsverket
            visade i dagarna att på sina håll sjunker arbetslösheten bland
            de långvarigt arbetslösa afrikanerna, som kanske har haft den
            tuffaste situationen, betydligt mer än vad den gör bland andra
            grupper.
          </note>
          <note>
            Min utgångspunkt är att storstadssatsningen inte ska bidra till
            att öka problemen, utan den ska vara ett första försök att komma
            bort från projkekthysterin och göra dem till ordinarie verksamhet
            i dessa områden. Och jag vet att Ana Maria Narti instämmer i den
            principen.
          </note>
          <note>
            Låt mig ändå få föra en diskussion med justitieminister Thomas
            Bodström om i vilken mån de synpunkter som Ana Maria Narti nu
            framför om vikten av att information lämnas på olika språk av
            personer som känner till den situation som dessa människor lever
            i kan vara en aspekt som ska finnas med i den utvärdering som
            Justitiedepartementet ska göra. Det tror jag vore värdefullt.
          </note>
          <note type="speaker">
            Anf. 41 ANA MARIA NARTI (fp):
          </note>
          <note>
            Fru talman! Jag tackar också för detta mycket värdefulla förslag
            om en fortsatt diskussion om skuldsatta långtidsarbetslösa med
            justitieministern.
          </note>
          <note>
            Avslutningsvis vill jag lägga fram ett förslag. Det gäller de
            människor som faller mellan stolarna och som inte kan beskrivas
            med våra vanliga sociala beteckningar. Det är de människor som
            har hamnat helt utanför och som försäkringskassan på ett upprörande
            sätt kallar för nollade personer. Vi vet inte hur många dessa
            människor är och inte hur de lever. Vi vet inte vilka praktiska
            möjligheter de har för att ta sig ur de nollades situation.
          </note>
          <note>
            Mitt förslag är att man börjar forska på området för att belysa
            denna verkligt bortglömda grupps situation.
          </note>
          <note>
            Med detta vill jag tacka statsrådet för en givande diskussion.
          </note>
          <note type="speaker">
            Anf. 42 Statsrådet MONA SAHLIN (s):
          </note>
          <note>
            Fru talman! Jag delar upprördheten över begreppet nollade. Det
            finns inte i min språkvokabulär, och det borde inte heller finnas
            i någon annans. Men jag tar mer än gärna till mig förslaget att
            se över på vilket sätt vi skulle kunna initiera och vara med och
            bidra till forskning om den grupp av människor som Ana
          </note>
          <note>
            Maria Narti talade om, de som står utanför och som är osynliggjorda.
            Vi känner till alldeles för lite om den gruppen för att vi ska
            kunna veta vilka system vi kan införa och vilka insatser vi kan
            göra för att hjälpa dem till ett eget arbete och en egen försörjning.
            Så till den frågeställningen återkommer jag gärna.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2000/01:415 om mobbning
          </note>
          <note type="speaker">
            Anf. 43 INGEGERD WÄRNERSSON (s):
          </note>
          <note>
            Fru talman! Ulf Nilsson har frågat vad jag avser att göra för
            att garantera att mobbade elever får den undervisning som de har
            rätt till.
          </note>
          <note>
            Skolplikten motsvaras av en rätt till utbildning.
          </note>
          <note>
            Denna rätt till utbildning gäller alla elever som är bosatta
            i landet. Om en elev på grund av mobbning inte vågar komma till
            skolan måste skolplikten upprätthållas på annat sätt. Rektorn
            kan besluta om särskild undervisning som kan ordnas på annan plats,
            t.ex. i elevens hem.
          </note>
          <note>
            Statens skolverk har, i det fall som refereras i interpellationen,
            riktat kritik mot kommunen för att den genom brister i arbetet
            med åtgärdsprogram inte tillgodosett elevens rätt till stöd. Skolverket
            har också riktat kritik mot kommunen för att eleven inte fått
            en utbildning som så långt som möjligt varit likvärdig med övrig
            utbildning på skolan och att kommunen inte tillgodosett elevens
            rätt till stöd. Skolverket kommer att följa upp beslutet genom
            att återkomma till kommunen för att få en redovisning av de åtgärder
            som vidtagits med anledning av kritiken.
          </note>
          <note>
            Skolverkets tillsyn är viktig för att kunna få en uppfattning
            om hur de regler som finns efterlevs. För att markera behovet
            av att granska skolornas verksamhet ställer regeringen krav på
            att Skolverkets tillsyn ska öka. Tillsynen ska följas upp med
            bl.a.
          </note>
          <note>
            rapportering av antalet utredningar med anledning av anmälningar.
            Skolverket ska också dra mer övergripande slutsatser av tillsynen
            och redovisa dessa.
          </note>
          <note>
            Skolverket har även fått ett uppdrag att i samråd med berörda
            myndigheter och organisationer kartlägga förekomsten av rasism,
            etnisk diskriminering, sexuella trakasserier, homofobi och könsrelaterad
            mobbning. Skolverket ska också analysera och redovisa vilka insatser
            i övrigt som behöver göras.
          </note>
          <note>
            Det är inte tillfredsställande att en del elever inte får den
            utbildning som de har rätt till. Det framgår mycket tydligt av
            lagstiftningen vilka rättigheter som eleverna har i detta fall.
            I det underlag som Ulf Nilsson hänvisar till är det nio skolor
            som inte har uppfyllt denna del av sitt uppdrag och som också
            fått kritik för detta från Skolverket.
          </note>
          <note>
            Kommittén för översyn av skollagen m.m. (Dir
          </note>
          <note>
            1999:15) har fått i uppdrag att bl.a. utreda elevernas rättigheter.
            Ett annat uppdrag är att utreda om statens sanktionsmöjligheter
            behöver stärkas. Kommittén ska också göra en översyn och vid behov
            föreslå förändringar av regler för att stärka barns, ungdomars
            och vuxnas säkerhet, skydd och trygghet i barnomsorgsoch skolverksamheten,
            särskilt avseende arbetsmiljösamt hälso- och sjukvårdslagstiftningen.
            Kommittén ska också analysera hur termerna elevs rätt respektive
            kommuns skyldighet används i skollagen och vid behov föreslå förändringar
            för ökad tydlighet.
          </note>
          <note>
            Skolans arbetsmiljö ska vara trygg för både elever och personal.
            Det är skolhuvudmannens och den enskilda skolans uppgift att skapa
            en sådan miljö.
          </note>
          <note>
            Skolverkets tillsyn visar att det ibland saknas ett förebyggande
            arbete mot kränkande behandling, vilket kan leda till att det
            också blir svårare att hantera de akuta mobbningssituationerna.
            Det är därför viktigt att skolorna utvecklar sina metoder och
            arbetssätt inom detta område. Det handlar om en insats på hela
            skolan med ett strukturerat förebyggande arbete som inbegriper
            alla vuxna och elever samt ett mer åtgärdsinriktat arbete när
            mobbning uppstår och som inbegriper såväl den som mobbar som den
            som blivit utsatt samt uppföljning av resultatet. Under hösten
            kommer Utbildningsdepartementet att genomföra en kampanj mot mobbning
            för att uppmärksamma dessa frågor.
          </note>
          <note type="speaker">
            Anf. 44 ULF NILSSON (fp):
          </note>
          <note>
            Fru talman! Jag vill tacka skolministern för svaret.
          </note>
          <note>
            Mobbade elevers situation är en oerhört viktig fråga, och på
            senare tid har ett antal skrämmande fall av grov mobbning blivit
            kända.
          </note>
          <note>
            Min fråga gällde hur mobbade elever ska garanteras sin rätt till
            undervisning. Bakgrunden till min interpellation är uppgifter
            om att 38 % av de mobbade eleverna i en undersökning inte fått
            den undervisning som de har rätt till. En flicka eller en pojke
            som mobbas blir på det sättet ett dubbelt offer, som både utsätts
            för kränkande behandling och också får sämre skolgång.
          </note>
          <note>
            Skolministern säger i sitt svar bl.a. att Skolverket har fått
            ett uppdrag att redovisa vilka insatser som behöver göras samt
            att Utbildningsdepartementet ska genomföra en kampanj mot mobbning.
            Hon säger också att om en elev på grund av mobbning inte vågar
            komma till skolan måste skolplikten upprätthållas på annat sätt.
          </note>
          <note>
            Fru talman! Det är just den delen i svaret som jag inte är nöjd
            med. Frågan är, enligt min mening, om man över huvud taget ska
            acceptera att ett barn eller en ung människa någonsin ska behöva
            säga att han eller hon inte vågar gå till skolan. Det är naturligtvis
            bra om en elev som av psykiska eller fysiska orsaker inte kommer
            till skolan kan få undervisning på annat sätt. Men när det gäller
            grovt mobbade barn borde inte situationen behöva uppkomma.
          </note>
          <note>
            Jag instämmer visserligen i skolministerns grundvärderingar när
            det gäller förebyggande arbete för att skapa en trygg skolmiljö.
            Vad jag däremot efterlyser är ett besked om vad skolan ska göra
            när det förebyggande arbetet har misslyckats. Jag anser att det
            egentligen bara finns ett svar när det gäller grov mobbning och
            kränkning, nämligen att flytta på mobbaren och splittra gänget
            som terroriserar skolan.
          </note>
          <note>
            Trygga så snart som möjligt offrets skolgång och sätt sedan naturligtvis
            in åtgärder för att hjälpa tillbaka mobbaren till en normal skolgång.
            Men valet mellan mobbaren och offret borde vara självklart. Även
            om den grova mobbningen till sist upphör på grund av skolans ingripande,
            måste det ibland kännas alltför olustigt att i klassrummet sitta
            bredvid människor som uppträtt grovt kränkande.
          </note>
          <note>
            Exemplen från den senaste tiden är många: En elev hängs ut genom
            fönstret av sina kamrater, en flicka mobbas och måste flera gånger
            transporteras i ambulans till sjukhus, sexuella övergrepp mot
            minderåriga, en skola i Gävle stängs för att rektorn inte kan
            garantera elevernas säkerhet. Listan kan göras lång över händelser
            som rapporterats från skolorna de senaste åren.
          </note>
          <note>
            Två huvudintryck av dessa tragiska händelser blir bestående;
            skolan har inte ingripit i tid och det är offren som drabbats
            hårdast. De möjligheter att ingripa som finns i lagen är ganska
            få och de är uddlösa. I
          </note>
          <note>
            grundskolan ska läraren, som det heter, uppmana eleven att ändra
            sitt uppförande och, om detta inte hjälper, kontakta vårdnadshavaren.
            En elev får visas ut högst under den tid som återstår av lektionen.
            Genomtänkta program för mobbare och unga kriminella genomförs
            inte.
          </note>
          <note>
            Det som jag saknar i skolministerns svar är just ett rejält besked
            till skolan och till ungdomarna om att ingen människa ska behöva
            utsättas för en behandling som leder till att han eller hon inte
            vågar gå till skolan.
          </note>
          <note type="speaker">
            Anf. 45 ERLING WÄLIVAARA (kd):
          </note>
          <note>
            Fru talman! Att få känna sig trygg är en mänsklig rättighet som
            gäller oss alla. Mobbning berör inte bara den utsatta individen
            utan också våra mest centrala värderingar och rättigheter i samhället.
            Mobbningsfrågan angår, med andra ord, oss alla.
          </note>
          <note>
            Vi kristdemokrater tror att budskapet från oss alla måste vara
            att vi inte tillåter någon mobbning. Enligt vad jag förstår råder
            det heller inga delade meningar mellan oss här i kammaren om att
            åtgärder behöver sättas in för att komma till rätta med mobbningsproblematiken.
          </note>
          <note>
            Skolministern har beslutat om en nationell kampanj mot mobbning,
            vilket är mycket glädjande. Detta krav har också kristdemokraterna
            framfört ett flertal gånger här i kammaren. Men vi tror också
            att det är oerhört viktigt att kampanjen kombineras och samtidigt
            får bli en nationell samling. Det är viktigt att vi i vårt samhälle
            har värderingar som förmedlas och som delas av så många samhällsmedborgare
            som möjligt.
          </note>
          <note>
            Det handlar om grundläggande uppfattningar om människors lika
            värde och respekten för alla människor och deras unika egenskaper.
          </note>
          <note>
            Mobbningen är ett av de tydligaste exemplen på hur värdegrunden
            fördunklats och respekten för individen blivit åsidosatt.
          </note>
          <note>
            Det är viktigt att värdegrundsarbetet och arbetet mot mobbning
            ständigt får fortgå i skolan. Enligt vår mening bör etiska samtal
            ingå som ett stående inslag i skolan, inte bara under det här
            året och nästa utan ständigt.
          </note>
          <note>
            På många skolor, måste vi också erkänna, fungerar det väldigt
            bra. Det är inte så att mobbning förekommer på alla skolor, och
            det är oerhört viktigt att vi tar vara på de goda exemplen. Men
            det som har framkommit under den senaste tiden är att det är svårt
            att se vad som är mobbning, att skilja på vanligt bus och mobbning.
            Det som vi har fått höra är mycket skrämmande, att skolledare
            och lärare säger att de inte har sett någonting trots att elever
            blivit mobbade under hela sin skolgång.
          </note>
          <note>
            Bristen på kunskap hos lärare och all skolpersonal behöver åtgärdas
            så att man snabbt kan upptäcka mobbning och komma med åtgärder
            för att elever ska kunna tillgodogöra sig undervisningen. I den
            nya lärarutbildningen ägnas mycket mer tid åt att upptäcka mobbning,
            vilket är mycket bra.
          </note>
          <note>
            En annan aspekt och en bidragande orsak till att mobbning inte
            upptäcks i tid kan vara bristen på behöriga lärare. Jag skulle
            gärna vilja höra skolministerns syn på detta, och vilka åtgärder
            skolministern är beredd att vidta för att vi ska få fler behöriga
            lärare.
          </note>
          <note>
            Varför hoppar så många lärare av från skolan? Hur ska vi få dem
            att stanna i skolan?
          </note>
          <note>
            Anf. 46 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Låt mig först slå fast att inget barn, ingen ungdom
            och ingen elev ska gå till skolan och känna sig otrygg. Det är
            vi vuxna som har ansvar för att våra barn och unga ska må bra.
            Vi kan aldrig skylla ifrån oss det ansvaret.
          </note>
          <note>
            Precis som Erling Wälivaara tog upp finns det många skolor som
            fungerar bra. Men vi får också anmälningar via Skolverket och
            vi läser via medierna om fall där vuxna inte har sett eller inte
            har lyssnat på barn som har farit illa. Därför måste arbetet ständigt
            pågå.
          </note>
          <note>
            Jag startade 1999 arbetet med det s.k. värdegrundsåret - ett
            år fyllt av olika former av insatser, med konferenser, seminarier
            och samtal om värderingar och om hur vi är mot varandra. Vi har
            inrättat våra s.k. värdegrundscenter vid universiteten. De ska
            finnas framöver och alltid kunna bistå personal i skolorna i arbetet
            med hur man möter konflikter och hur man arbetar förebyggande.
          </note>
          <note>
            Nu har vi kommit till steget med den kampanj som vi har gett
            namnet Tillsammans. Vi har använt just ordet tillsammans, för
            vi ser att även om denna kampanj kommer att vara riktad till skolan
            så är det allas vår uppgift att motverka mobbning - oavsett var
            vi befinner oss. Det kan vara i de politiska partierna, på en
            arbetsplats där föräldrarna arbetar eller i andra organisationer.
            Vi ser mycket positivt på att också andra ställer upp och stöttar
            denna kampanj genom att bära en symbol som visar att man stöttar
            detta och tar avstånd från alla former av kränkande behandling.
          </note>
          <note>
            Tillsammans tror jag alltså att vi kan nå ett bättre resultat.
          </note>
          <note>
            Ulf Nilsson tog upp det som vi svarade på i interpellationen
            när det gäller vad som åligger rektor när ett barn inte kommer
            till skolan och inte vill gå dit.
          </note>
          <note>
            Eftersom Ulf Nilsson tog upp ett konkret fall har vi tittat på
            var bristerna låg. Givetvis ska man inte stanna hemma för att
            man är mobbad, men det som vi ville markera här är att om situationen
            är sådan så har ändå rektor ansvaret. Inget barn får lämnas i
            sticket.
          </note>
          <note>
            Vi har skolplikten - man har rätten till sin undervisning. Men
            återigen: Självfallet ska man inte behöva vara hemma av den här
            anledningen!
          </note>
          <note>
            Det är bra att man kan konstatera att Skolverket klart och tydligt
            har riktat kritik i alla avseenden mot skola och kommuner osv.
            När det gäller denna typ av ärenden vet jag också att Skolverket
            fullföljer det hela till dess att man har sett att skolan och
            även kommunen har sett till att det blir en rättelse och har åstadkommit
            en bra situation för de elever som är berörda.
          </note>
          <note>
            Ulf Nilsson tog också upp detta med att flytta på mobbarna. Jag
            följer som sagt noggrant alla de ärenden som är anmälda från Skolverket
            och de som jag läser om i medierna. Vi tar kontakter och vi tar
            reda på vad som ligger bakom.
          </note>
          <note>
            Jag kan inte gå in på enskilda fall, men jag kan säga till Ulf
            Nilsson att även det som har synts i medierna faktiskt handlar
            om elever som har varit flyttade till en annan skola och sedan
            gått tillbaka till den skola som de var flyttade från och där
            fortsatt med mobbningen. Det är alltså ingen lösning att flytta
            på dem - de hittar tillbaka. Flyttning kan ske när man inte hittar
            någon annan lösning. Det medger också skollagen. Men jag vill
            ändå upprepa att i de fall som har nämnts i medierna finns elever
            som man tidigare hade flyttat på. De har sedan gått tillbaka och
            fortsatt mobbningen. Det är ingen lösning.
          </note>
          <note>
            Däremot är vi helt överens om att arbeta förebyggande. Ska vi
            se det långsiktiga resultatet får vi aldrig glömma att ständigt
            upprepa detta och att tala om värderingar.
          </note>
          <note type="speaker">
            Anf. 47 ULF NILSSON (fp):
          </note>
          <note>
            Fru talman! Jag tycker att det är bra att skolministern redovisar
            att Skolverket har kritiserat de skolor där det inte har fungerat.
            Det är naturligtvis också bra att vi anstränger oss för att skollagen
            tillämpas så att alla får rätt till den undervisning de ska ha.
            Det är också bra med den kampanj som skolministern redovisar.
          </note>
          <note>
            Däremot tycker jag att allt talar för att skolorna har för få
            möjligheter både att vidta sanktioner och att flytta mobbare.
            Det är ändå ett väldigt stort steg att ta.
          </note>
          <note>
            Det viktigaste är det förebyggande arbetet, men när det gäller
            en situation som redan har uppkommit måste man också ha en handlingsberedskap.
          </note>
          <note>
            I Sverige ska alla brott polisanmälas, även om de begås av minderåriga.
            Men av någon anledning är detta t.ex. inte självklart i skolan,
            även om det förekommer. När en rektor i Luleå häromåret polisanmälde
            elever som klätt av kamrater t.ex. så väckte själva polisanmälan
            större uppmärksamhet än själva brottet.
          </note>
          <note>
            I höstas hade några elever i mitt hemlän Höganäs tvingat andra
            till sexuella handlingar. Då kommenterade någon skolansvarig att
            reaktionerna hos de vuxna i omgivningen tydde på sexualskräck.
            Detta är naturligtvis inte typiskt, men det är viktigt att man
            reagerar kraftigt i varje fall som det sker.
          </note>
          <note>
            Om någon av händelserna - och det är det som är poängen - hade
            inträffat på en gata eller ett torg hade det varit helt självklart
            med polisanmälan, även om det hade rört sig om 14-15-åringar.
            Men skolan tycks ha kvar vissa rester av en gammal dålig tradition
            att se på övergrepp som en form av busstreck som går över av sig
            själva om tiden får gå.
          </note>
          <note>
            Fru talman! Som skolministern också säger så tror jag att omgivningens
            och de vuxnas attityd är viktig för stämningen i en skola. Men
            det måste också då helt enkelt finnas vissa normer som inte får
            överträdas i en skola. För att hålla på detta måste någon form
            av sanktioner ibland kunna genomföras, och det har vi små möjligheter
            till i den svenska skolan. Det ska naturligtvis inte bara vara
            sanktioner, utan också olika slags insatser för att hjälpa människor
            ifrån ett kriminellt eller osocialt beteende. Men sanktioner är
            ibland nödvändiga för att upprätthålla respekten för grundläggande
            normer, som respekt för andra människor.
          </note>
          <note>
            Den kände forskaren på detta område professor
          </note>
          <note>
            Dan Olweus deltog för en tid sedan i utbildningsutskottets hearing
            om mobbning. Han talade om att ändra strukturen på den existerande
            sociala miljön.
          </note>
          <note>
            Enligt honom har långvariga försök med psykoterapi och andra
            metoder för att ändra mobbarens beteende oftast misslyckats. Forskningen
            stöder enligt honom klart att skolan måste ha någon form av sanktioner
            vid regelbrott. Dessutom ska skolan naturligtvis skapa en varm
            och omtänksam miljö och en grundstämning som inte skapar fientlighet.
            Men någonstans måste det finnas en tydlig markering att vissa
            beteenden inte accepteras.
          </note>
          <note>
            Tyvärr har jag svårt att uppfatta att skolministern på den punkten
            på något sätt öppnar möjligheterna att sätta kraft bakom kraven
            på grundläggande normer.
          </note>
          <note>
            Därför har jag också svårt att uppfatta att skolministern säger
            något riktigt konkret som skulle göra att de som i dag inte vågar
            gå till skolan kommer att våga göra det.
          </note>
          <note type="speaker">
            Anf. 48 ERLING WÄLIVAARA (kd):
          </note>
          <note>
            Fru talman! Jag ställde några frågor till skolministern: Vilken
            kan orsaken vara till att så många unga lärare hoppar av? Är situationen
            sådan i skolan att de inte mäktar med den?
          </note>
          <note>
            Då kommer problematiken fram direkt. Vi får obehöriga lärare,
            som i och för sig kan vara väldigt duktiga och kunniga när det
            gäller ämneskunskaper men som däremot kanske inte har kunskap
            att upptäcka mobbning i ett tidigt skede. Jag tror att just det
            förebyggande arbetet - vilket också har framförts här
          </note>
          <note>
            - är oerhört viktigt.
          </note>
          <note>
            Det kommer ständigt nya forskarrön om mobbning, och det är oerhört
            viktigt att också lärarna i det livslånga lärandet får del av
            den nya kunskapen.
          </note>
          <note>
            Jag skulle gärna vilja höra skolministerns kommentar. Vilka åtgärder
            avser skolministern vidta?
          </note>
          <note>
            Anf. 49 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Självklart är det så att läroplanen ska gälla i skolan.
            Jag tycker att läroplanen är oerhört tydlig när det gäller normer,
            dvs. hur vi ska vara mot varandra. Det är, precis som jag sade
            tidigare, de vuxna som måste markera och ta detta ansvar. Självklart
            ska vi ha ett system för hur vi ska fungera tillsammans - man
            sätter upp sina regler - och för vad som händer om vi inte följer
            reglerna. Det är ju basen.
          </note>
          <note>
            Det är precis det som läroplanen säger. Den är tydlig på en lång
            rad punkter när det gäller hur dessa förhållanden ska vara i skolan.
            Den ska vi följa.
          </note>
          <note>
            Vidare ser vi över skollagen just i det perspektivet att vi vill
            kunna öka och stärka elevernas trygghet och rättssäkerhet. Det
            är därför kommittén har att pröva även frågan om sanktion mot
            en kommun, vilket vi inte har möjlighet till i dag. När kommittén
            lämnar ifrån sig sitt betänkande får vi se vilket förslag man
            kommer att ge till departementet.
          </note>
          <note>
            Jag tycker att det är oerhört viktigt att man såväl på den lokala
            nivån - alltså i skolan - som när det gäller den övergripande
            lagstiftningen ska få beskedet att man ska kunna känna sig trygg
            och därmed också veta att man inte ska må dåligt när man är i
            skolan. Vi är helt överens, Ulf Nilsson, i det perspektivet.
          </note>
          <note>
            Skollagen ger i dag ändå möjligheten att flytta på en elev när
            man har kommit fram till att inget annat går att göra. Jag menar
            att man kan tillämpa det, men man ska vara oerhört restriktiv.
            Man ska jobba förebyggande, och man ska också försöka se till
            att vidta åtgärder på plats. Det ska hela tiden ske med hänsyn
            till den som är mobbad, och man ska utgå från hans situation,
            hur han mår, hur han tänker och hur han känner. Där ska åtgärdsprogrammen,
            som man antar när en sådan situation uppstår, vara tydliga. Det
            berör hur lång tid de ska gälla, hur man följer upp och utvärderar
            dem och hur man kommer tillbaks när man tror sig ha nått en bättre
            situation.
          </note>
          <note>
            Erling Wälivaara tog upp frågan om behörig personal. Det är en
            viktig fråga i detta perspektiv. Vi vet i dag att vi har icke
            behöriga lärare. Man kan komma till skolan med väldigt goda ämneskunskaper
            på grund av att man har haft ett annat arbete. På det viset kan
            man ge kunskaper när det gäller den delen, som är viktig för en
            elev.
          </note>
          <note>
            Är man i den konkreta situationen att man har obehöriga lärare
            på skolan tycker jag att ett oerhört stort ansvar åligger rektor
            när det gäller att informera om de delar i läroplanen som berör
            värdegrunden och det vi nu har talat om, dvs. förhållandet eleverna
            emellan. Om man har en obehörig lärare på skolan ska man se till
            att denna finns i ett lag tillsammans med behöriga lärare. Det
            är just den här delen som är den specifika och som vi hoppas ska
            bli ännu bättre i den framtida lärarutbildningen, dvs. kunskapen
            om de värderingar som ligger som bas för vår skola. Den kunskapen
            har man inte om man har gått en utbildning för att bli t.ex. civilekonom
            eller civilingenjör och kommer till skolan som obehörig.
          </note>
          <note>
            Vi ska ge en möjlighet i den nya lärarutbildningen även för lärare
            som i dag är behöriga att gå den 60-
          </note>
          <note>
            poängsutbildning som ger ett bredare perspektiv på det allmänna
            utbildningsområdet.
          </note>
          <note>
            Återigen vill jag understryka rektors ansvar för att diskussionen
            om värdegrunden, som finns i läroplanen, ständigt sätts överst
            på dagordningen inte bara för de obehöriga lärarna utan också
            för de behöriga.
          </note>
          <note>
            Precis som Erling Wälivaara sade är detta ingenting som man tar
            upp i ett projekt eller någon gång då och då, utan det är samtal
            som ständigt måste föras såväl i lärarrummen som i klassrummen.
          </note>
          <note type="speaker">
            Anf. 50 ULF NILSSON (fp):
          </note>
          <note>
            Fru talman! Denna fråga gäller som sagt elevernas rätt till skolgång,
            men den är intimt förknippad och hänger ihop med hur man hanterar
            mobbningen. Om dessa 38 % av de mobbade eleverna - 38 av 100 är
            ganska många - som inte vågar gå till skolan hade fått reda på
            att de kunde gå till skolan i morgon därför att de som mobbar
            dem inte finns kvar där är det klart att deras förutsättningar
            för en bra skolgång hade blivit bättre.
          </note>
          <note>
            Återigen: Allt det förebyggande arbete som skolministern talar
            om är naturligtvis oerhört viktigt. Men det är också en förebyggande
            insats att på ett helt annat sätt visa att det blir negativa konsekvenser
            om man allvarligt bryter mot dessa regler. Sedan ska naturligtvis
            alla som ändrar sig vara välkomna tillbaka.
          </note>
          <note>
            Skollagen ger i dag, vad än skolministern säger, ett väldigt
            litet utrymme för att ens flytta på personer om utför grov mobbning.
            Vi talar inte om småsaker.
          </note>
          <note>
            Vi talar inte om bråk mellan 7- och 8-åringar, utan vi talar
            om grov mobbning.
          </note>
          <note>
            Jag tycker att vi ska göra det tankeexperimentet att vi tänker
            oss att en vuxen människa skulle sitta på sin arbetsplats tillsammans
            med människor som några dagar tidigare har uppträtt grovt kränkande
            och kanske klätt av honom eller henne eller gjort något annat
            av det som har skett i de fall vi har sett. De skulle vi inte
            acceptera. Jag tycker inte, fru talman, att vi ska acceptera att
            en 14- eller 15-åring ska behöva göra det heller.
          </note>
          <note>
            Anf. 51 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Jag kan se att attityderna till mobbning har förändrats
            även i det kortare perspektivet -
          </note>
          <note>
            några år tillbaka. Skolor i dag gör t.ex. polisanmälan på ett
            sätt som man aldrig har gjort tidigare. Det gör man när man upplever
            att det verkligen är en grovt kränkande behandling. Man gör då
            bedömningen att det hade föranlett en polisanmälan om det hade
            skett utanför skolans väggar. Det tycker jag är ett helt riktigt
            agerande. Skolan är i det perspektivet inte någon skyddad plats.
            De regler som gäller för samhället i övrigt gäller för den verksamhet
            som finns inom skolans väggar.
          </note>
          <note>
            Det positiva i det som händer vad gäller mobbning är att vi nu
            talar om det. Mobbningen har getts ett offentligt ansikte. Det
            stärker också alla dem som kanske tidigare inte vågade gå till
            Skolverket och göra en anmälan. Nu gör de det.
          </note>
          <note>
            Jag får fortfarande, som jag har sagt flera gånger i debatter,
            alltför många brev där både elever och anhöriga beskriver sin
            situation. Så länge denna typ av brev kommer och så länge det
            görs anmälningar måste vi ständigt diskutera och debattera.
          </note>
          <note>
            En sak tycker jag sker i alldeles för liten utsträckning. En
            elev har anmält till skolan att han eller hon mår dåligt och nonchaleras
            kanske. Vad sker sedan?
          </note>
          <note>
            Debatten förs ofta på skolverksnivå eller här i kammaren. Det
            jag efterlyser är det som ska ske i kommunerna. Hur ofta har man
            en debatt i fullmäktigeförsamlingen efter det att en elev har
            offentliggjort att han eller hon utsatts för mobbning? Här önskar
            jag verkligen att man i varje kommun säger så här: Nu har detta
            skett i vår kommun. Hur ska vi gå vidare?
          </note>
          <note>
            Om det hade skett hade vi märkt att vi har en decentraliserad
            verksamhet.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2000/01:448 om betyg och kunskapsmål
          </note>
          <note>
            Anf. 52 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Ulf Nilsson har frågat om jag avser att ge Skolverket
            ett tydligt uppdrag att utvärdera om betygen motsvarar kunskapsmålen.
          </note>
          <note>
            Ulf Nilsson och jag hade en diskussion om samma fråga här i kammaren
            den 19 februari 1999. Vi var då som nu överens om vikten av att
            eleverna i den svenska grundskolan får de kunskaper de behöver
            för att framgångsrikt fortsätta sina studier i gymnasieskolan
            för att i förlängningen få såväl ett rikt yrkesliv som ett rikt
            kulturellt och socialt liv. Vi var också samstämmiga i bedömningen
            att ingen kan vara nöjd förrän alla elever nått målen både i grundskolan
            och i gymnasieskolan.
          </note>
          <note>
            Ulf Nilsson misstänker att många elever i verkligheten inte har
            de kunskaper som motsvaras av deras godkända betyg från grundskolan
            och att detta är orsaken till de framtida misslyckandena i gymnasieskolan.
            Även om jag anser att vi måste ha förtroende för att lärare och
            skolledare gör ett professionellt arbete finns det anledning att
            seriöst diskutera denna farhåga.
          </note>
          <note>
            Låt mig dock säga att vi har fått en hel del nytt underlag för
            diskussionen sedan 1999. Av den rapport som Kvalitetsgranskningsnämnden
            lämnade i augusti
          </note>
          <note>
            2000 om grunderna för betygssättningen i skolorna framgår att
            många lärare anser sig ha haft för lite tid och möjlighet att
            diskutera tillämpningen av systemet med kolleger. De anser också
            att kompetensutvecklingen varit otillräcklig. Vi kunde dock se
            i den senaste betygsstatistiken från vårterminen 2000 att lärarna
            i större utsträckning än tidigare använde alla stegen i betygsskalan.
            Detta kan tyda på att de bättre behärskar systemet.
          </note>
          <note>
            I rapporten pekar inspektörerna på behovet av fortsatt kompetensutveckling,
            fler kollegiala samtal mellan lärare för bättre jämförbarhet och
            utveckling av andra bedömningsgrunder än prov för att betygssättningen
            ska bli mer likvärdig och konsistent. Huvudmannens och rektors
            ansvar betonas också. Kvalitetsgranskningsnämnden uppmanar staten
            att stödja detta arbete bl.a. genom förtydliganden och kommentarer
            till det nationella systemet.
          </note>
          <note>
            På regeringens uppdrag har därför Statens skolverk alldeles nyligen
            redovisat ett arbete som innebär att skolorna ska få tillgång
            till ett kommentarmaterial om bedömning och betygssättning. Materialet
            innehåller en genomgång av bakgrund och författningsbestämmelser
            men också en praktisk del med frågor och svar om bedömning och
            betygssättning baserad på intervjuer med ett stort antal lärare
            och elever.
          </note>
          <note>
            Beträffande de nationella proven, som Ulf Nilsson också tar upp
            i sin interpellation, håller jag med om att bortfallet är ett
            problem. Det är dock främst på lokal nivå som insatser för att
            motverka detta måste göras. Jag tycker självklart att de nationella
            proven och andra lokalt utformade prov är viktiga instrument som
            stöd för lärarna i deras bedömning. Sambandet mellan resultaten
            på de nationella proven och betygen ska dock inte överbetonas.
            Skriftliga prov är också alltför dominerande som underlag för
            betygssättning enligt inspektörernas rapport. Här pågår på många
            skolor ett utvecklingsarbete med andra typer av bedömning, bl.a.
            portfoliometoden och annat mer kontinuerligt utvärderingsarbete,
            där också eleven har ett större inflytande över sin studieutveckling.
            Detta arbete bör uppmuntras eftersom det också innebär en utveckling
            av det pedagogiska arbetet som helhet.
          </note>
          <note>
            Sammanfattningsvis anser jag i likhet med Ulf
          </note>
          <note>
            Nilsson att tillämpningen av betygssystemet måste följas noggrant.
            Jag är emellertid övertygad om att de viktigaste insatserna behöver
            göras i kommuner och skolor och i en direkt dialog med dem. Skolverket
            gör uppföljningar inom ramen för sitt ordinarie uppdrag, bl.a.
            i arbetet med revidering av kursplaner och betygskriterier. Verket
            har dessutom fått ett mer riktat utvecklingsuppdrag gentemot kommunerna,
            där frågan om betygssättningens kvalitet blir naturlig att ta
            upp i samband med diskussion om kvalitetsredovisning och behov
            av kompetensutveckling.
          </note>
          <note>
            Jag anser att det ligger inom ramen för Skolverkets arbete att
            följa kvaliteten i betygssättningen och kontinuerligt göra uppföljningar
            av sambanden mellan betygssättningen och uppnåendet av kunskapsmål.
          </note>
          <note>
            Därför anser jag inte att Skolverket behöver få ett särskilt
            uppdrag.
          </note>
          <note type="speaker">
            Anf. 53 ULF NILSSON (fp):
          </note>
          <note>
            Fru talman! Jag tackar skolminister Ingegerd
          </note>
          <note>
            Wärnersson för svaret. Av svaret framgår att skolministern håller
            med mig om att frågan om betygens tillförlitlighet är viktig.
            Men som jag ser det tycker jag inte att skolministern vill ta
            steget fullt ut och sätta in kraftfulla åtgärder för att verkligen
            garantera betygens tillförlitlighet. Jag frågade i min interpellation
            om skolministern vill ge Skolverket ett särskilt uppdrag att utvärdera
            om betygen motsvarar kunskapsmålen. På den frågan svarar skolministern
            nej.
          </note>
          <note>
            Varför tycker då jag att det är så viktigt att utvärdera om betygen
            motsvarar kunskapsmålen? Jo, elever som inte når upp till kunskapsmålen
            har rätt till stöd i den svenska skolan. Varje elev som får ett
            felaktigt betyg blir då samtidigt bestulen på det stöd som han
            eller hon har rätt till. Och genom hela skolsystemet ser vi problemet
            med att elever skickas vidare i systemet utan förutsättningar
            att klara sig och utan att de i rätt tid får den hjälp som de
            så väl skulle behöva. Jag tycker att det ibland använda uttrycket
          </note>
          <note>
            "snällfälla" ger en träffande beskrivning av vad som drabbar
            alltför många svenska elever. Den här snällfällan innebär att
            en pojke eller en flicka inte får reda på att kunskaperna inte
            räcker till förrän det är alldeles för sent. Snällfällan leder
            till att många elever på gymnasiets individuella program ska försöka
            ta igen vad de skulle ha lärt sig i grundskolan. Och den här fällan
            innebär att elever luras på sin rätt till stöd.
          </note>
          <note>
            En första förutsättning för att ta reda på om eleverna får den
            hjälp som de behöver är att man garanterar att ett godkänt betyg
            verkligen är ett godkänt betyg. Men tyvärr talar många fakta för
            att det här betyget inte alltid är rättvisande. Det finns många
            olika undersökningar som visar att det finns mycket kvar att göra
            här. 1999 gjordes ett omfattande skrivtest i Stockholm av forskaren
            Birgitta Allard. Trots att hon i undersökningen utgick från väldigt
            låga krav på skrivförmåga konstaterade hon att 13 % av avgångseleverna
            i nian skrev osammanhängande med staplade kortsatser och fattigt
            ordförråd. Och det finns andra läsförståelseundersökningar där
            man har kommit fram till slutsatsen att var femte avgångselev
            saknar förmåga att läsa och förstå en vanlig enkel tidningstext.
          </note>
          <note>
            Man kan jämföra de här undersökningarna med betygsstatistiken.
            Man kan då konstatera att ungefär
          </note>
          <note>
            4-5 % av eleverna inte klarar godkänt i t.ex. svenska, engelska
            eller matematik. Hur kan det då komma sig att en tredjedel av
            samma elever sedan inte klarar av att gå igenom gymnasiet? En
            massa sådana här uppgifter visar ju att betygsstatistiken döljer
            verkliga förhållanden.
          </note>
          <note>
            En titt på Skolverkets statistik över nationella prov och betyg
            från år 2000 visar också tänkvärda siffror. På t.ex. det individuella
            programmet hade
          </note>
          <note>
            28,3 % ej godkänt på det nationella provet i engelska
          </note>
          <note>
            A, men endast 19, 6 % hade IG som slutbetyg i engelska A. I matte
            A fick 24 % av samtliga elever inte godkänt på det nationella
            provet, men betydligt färre fick IG i betyg. Det är visserligen
            sant som skolministern säger att allt inte kan mätas i ett nationellt
            prov, men när skillnaderna är så stora finns det verkligen anledning
            att fråga sig om betygen sätts på riktiga grunder. På något sätt
            tycker jag att skolministern går runt den här frågan lite grann
            i sitt svar.
          </note>
          <note>
            Min fråga är: Tycker inte också skolministern att mycket talar
            för att utvärderingen i skolan fortfarande är bristfällig, och
            vad vill egentligen skolministern göra för att öka betygens likvärdighet
            och för att öka deras värde som utvärderingsinstrument?
          </note>
          <note>
            Anf. 54 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Det hade kanske varit bättre om vi hade ställt oss
            frågan: Vad sker efter utvärderingen?
          </note>
          <note>
            Om vi ser tillbaka, återigen, kanske i ett tioårsperspektiv,
            kan vi konstatera att skolan aldrig har varit så utvärderad, granskad
            och så noggrant följd när det gäller resultaten som den är i dag.
            Det är alltså inte brist på det som vi lider av utan jag, som
            skolminister, ställer mig ofta frågan: Vad sker efteråt?
          </note>
          <note>
            Det är precis samma debatt som vi hade tidigare om mobbningen.
            Vad sker på skolorna om man nu konstaterar att eleverna inte har
            nått de mål som man vill ställa upp? Vad sker i fullmäktigeförsamlingen
            i kommunen? Hur engagerar man sig? Talar man om resurser? Talar
            man om att det är brist på den personal som man behöver, eller
            hur förs debatten?
          </note>
          <note>
            Vi kan konstatera att vi på en lång rad punkter har vidtagit
            olika åtgärder för att stärka dialogen mellan skola och hem. Vi
            har utvecklingssamtalet. Vi kan titta på rapporter runt utvecklingssamtal.
            I de första rapporterna, som kom 1995-1996, visade det sig att
            den här snällheten fortfarande var väldigt dominerande. Man kanske
            inte fick de här raka beskeden, precis som Ulf Nilsson sade. Men
            i den sista rapporten, som vi nu har fått när vi följer upp utvecklingssamtalen,
            visar det sig att föräldrarna faktiskt är mycket nöjda med resultatet.
            De säger att det har blivit en betydlig förbättring och att man
            i dag får klarare besked än man har fått tidigare. Vi har sett
            att vi via åtgärder, stödinsatser och kompetensutveckling för
            lärarna har kommit ett steg vidare och nått förbättring. Det kan
            bli ännu bättre, men det har gått framåt.
          </note>
          <note>
            Sedan gäller det åtgärdsprogram som riksdagen har beslutat om.
            Vi kan gå tillbaka och titta på de första rapporterna. Då var
            det få skolor som använde sig av åtgärdsprogram. I senaste rapporten
            visar det sig att det är en betydligt större användning av åtgärdsprogrammen.
            De har fått en bättre struktur, och riksdagen har också beslutat
            att en elev i dag har en möjlighet och en rättighet att kräva
            att ett åtgärdsprogram ska skrivas. Det är alltså inte bara upp
            till skolan att bestämma över det här instrumentet.
          </note>
          <note>
            Jag tror att det är via den här typen av åtgärder -
          </note>
          <note>
            att följa upp, ge mer kompetensutveckling och föra frågan framåt
            - som vi ska arbeta. Det gäller alltså inte bara att t.ex. öka
            antalet prov utan också att se till att arbetet mellan proven
            verkligen kommer till stånd ute i skolorna. Här är t.ex. en sådan
            satsning som att vi nu kommer att ha mer personal i våra skolor
            oerhört viktig. Vi vet att 90-talet var en period då antalet vuxna
            i skolan minskade, och då blev det också sämre möjligheter att
            möta eleverna i olika grupper beroende på deras behov av stöd.
          </note>
          <note>
            En del där skolan fortfarande har mycket att göra, och som jag
            dessvärre inte har sett alltför många positiva rapporter om, är
            elevernas egen möjlighet att påverka sin studieplanering, de s.k.
            individuella utvecklingsplanerna. Här är läroplanen och kursplanen
            mycket tydliga i att eleven tillsammans med läraren ska tala om
            hur man ska nå målen. Detta handlar ju också om tydlighet. När
            man diskuterar ett mål - här är målet, dit ska vi nå - måste man
            givetvis utgå från en lägesbeskrivning: Här befinner jag mig nu,
            och om jag vill nå det mål vi har satt upp, hur ska vi då tillsammans
            nå dit? Då får eleven ett tydligt besked av läraren i den här
            dialogen om vilka möjligheter han har att nå målet. Men när det
            gäller detta, elevens egen möjlighet till påverkan och inflytande,
            ser jag fortfarande stora brister. Här ser jag att vi måste fortsätta
            att göra insatser mot lärarna för att få en förändrad attityd.
          </note>
          <note type="speaker">
            Anf. 55 ULF NILSSON (fp):
          </note>
          <note>
            Fru talman! En förutsättning för att göra rätt insatser och ge
            elever rätt hjälp är att skolan har kunskap om vad eleven kan
            och inte kan och vad eleven behöver hjälp med. När man ser att
            så få elever får Icke godkänt i grundskolan och att sedan så många
            elever inte har tillräckliga kunskaper i gymnasieskolan tycker
            jag att det är naturligt att ställa sig frågan: Sätts verkligen
            betygen i grundskolan på rätt grund?
          </note>
          <note>
            Annars håller jag med skolministern om att det betygssystem vi
            har nu, som fortfarande är relativt nytt, är ett bra betygssystem
            på det sättet att det ska mäta utifrån kunskapsmålen. Det är det
            hela betygssystemet bygger på. Men för att detta betygssystem
            ska kunna leva upp till sin stolta ambition att skilja sig från
            tidigare orättvisa betygssystem måste man skaffa sig kunskaper
            om att betygssättningen sker på ett rättvist och likvärdigt sätt.
            Med tanke på alla de exempel jag nämnde i mitt förra inlägg tycker
            jag att det finns alltför mycket som tyder på att så inte sker
            i dag.
          </note>
          <note>
            Skolministern frågar: Vad sker efter det att man har fått uppgift
            om att eleven inte har uppnått kunskapsmålet? Ja, det är ju då
            insatserna ska sättas in.
          </note>
          <note>
            Ett positivt exempel här i Stockholm är det projekt som startats
            i ett antal skolor med obligatoriska lästest redan i årskurs 3,
            där man sätter in ordentligt med specialundervisning och hjälp
            till de elever som inte har nått upp till de mål man kan förvänta
            sig.
          </note>
          <note>
            Fru talman! Jag tror att lärarna i de allra flesta fall gör ett
            oerhört arbete med att vara så omsorgsfulla som möjligt i sin
            betygssättning. Men de har som sagt inte tillräckligt stöd när
            det gäller hur de olika nationella målen ska tolkas i betygssättningen.
            Med tanke på att det trots allt är så många elever som inte lyckas
            i den svenska skolan är det viktigt att betygen får ett korrekt
            innehåll. Dessutom är det ett rättvisekrav att betyg i samma kurs
            står för samma kunskapskrav oavsett vilket gymnasieprogram det
            gäller. Jag tror att skolministern som gammal rektor och lärare,
            precis som jag själv, vet att det är en allmänt känd hemlighet
            att betygskraven skiljer sig ganska mycket mellan olika gymnasieprogram.
            Det är inte rätt, varken mot de elever som får dåliga eller de
            som får bra betyg.
          </note>
          <note>
            Skolministern säger att Skolverket kontinuerligt gör uppföljningar
            och att lärarnas kompetensutveckling är viktig. Det är bra, men
            det räcker inte. Enligt min mening borde den nationella utvärderingen
            bli mycket skarpare. En viktig första uppgift borde därför vara
            att undersöka hur de satta betygen på olika håll i landet motsvarar
            de krav som betygskriterierna anger.
          </note>
          <note>
            Man kan ha nationella prov, men man kan också ha andra test för
            att jämföra. Man behöver inte göra det överallt, men man kan göra
            det på många representativa ställen.
          </note>
          <note>
            Jag skulle vara tacksam över att få höra om skolministern ändå
            inte vill vidta några kraftfullare åtgärder än att bara följa
            det löpande arbetet. Först som sist: Det är många fakta som talar
            för att betygen inte riktigt fungerar i dag.
          </note>
          <note>
            Anf. 56 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Att säga att vi ska ha ett absolut rättvist betygssystem
            vågar inte ens jag som skolminister. Jag har följt betygens olika
            utformning under många år och också suttit med i kommittén som
            tagit fram dagens betyg. Kanske Ulf Nilsson vill hålla med mig
            om att målet givetvis ska vara ett rättvist betygssystem men att
            det är oerhört svårt att säga att vi kommer att kunna ha det.
          </note>
          <note>
            Det material jag hänvisade till, det kommentarmaterial om bedömning
            och betygssättning som
          </note>
          <note>
            Skolverket precis har tagit fram, är faktiskt väldigt bra, Ulf
            Nilsson. Bristen när vi genomförde den nya läroplanen och det
            nya betygssystemet, och det var ju den borgerliga regeringen som
            gjorde det, var att man inte fick ordentlig kunskap om vad det
            nya betygssystemet stod för. Framför allt drabbade detta gymnasieskolans
            lärare. Det gick alldeles för snabbt. Just därför har nu detta
            material tagits fram när vi gjort våra undersökningar för att
            följa upp målet med den rättvisa betygssättningen: för att kunna
            användas som en bra handledning för lärare.
          </note>
          <note>
            Det jag nu hoppas på är att detta ska leda till diskussioner
            ute, att man ska ta en fortbildningsdag, en studiedag, till att
            återigen fokusera på betygen. När nu rapporterna visar, precis
            som Ulf Nilsson och även jag har sagt, att vi inte har den rättvisa
            i systemet som vi önskar måste ju skolan ta tag i det. Då kan
            man använda det här materialet som ett underlag.
          </note>
          <note>
            Sedan tror jag också att olika former av test, diagnostiska prov
            eller andra lästest, ger ett väldigt bra underlag, precis som
            Ulf Nilsson tog upp. Detta används också i oerhört många kommuner.
            Det är inte bara Stockholm som har olika typer av läsförståelseeller
            läsprogram, utan det möter jag när jag reser runt ute i de olika
            kommunerna. Man har olika typer av prov, givetvis, och man bestämmer
            när man ska använda detta. Ofta bestäms det lokalt på skolan.
            Man har alltså denna möjlighet till uppföljning.
          </note>
          <note>
            Samtidigt måste vi dock lyssna på det som sägs i rapporter om
            att elever i dag känner sig stressade för att det blir för mycket
            prov och test. Då har detta tagit övervikt över det andra, som
            handlar om en arbetsmiljö där man, såsom vi diskuterade tidigare,
            ska känna trygghet och säkerhet. Så sent som härommorgonen redovisade
            Barnombudsmannen att flickor i gymnasieskolan ofta har huvudvärk
            då de upplever att de har en stressad situation och för mycket
            prov i skolan. Det är alltså oerhört viktigt att hela tiden se
            till balansen - att nå rättvisa och trygghet i de bedömningar
            man ska ge till eleverna men samtidigt se till att miljön inte
            blir stressande och att det inte heller blir en hotbild med test
            och prov.
          </note>
          <note type="speaker">
            Anf. 57 ULF NILSSON (fp):
          </note>
          <note>
            Fru talman! Det är naturligtvis sant att en del elever känner
            sig stressade, kanske alldeles för många.
          </note>
          <note>
            Det finns också många elever som känner sig olyckliga över att
            de inte klarar skolan. Det är den avvägningen man får göra - att
            ge en ung person det ärliga budskapet att för att gå vidare måste
            du kunna mycket mer än vad du kan i dag, eller att skjuta upp
            det budskapet tills det inte går längre. Jag tror att vi måste
            vara tydliga tidigare i skolan och hela vägen igenom.
          </note>
          <note>
            Samtidigt är det naturligtvis rätt som skolministern säger: Ett
            hundraprocentigt rättvist betygssystem är en omöjlighet. Men det
            är fullt möjligt att utveckla ett betygssystem som i alla fall
            ger en minimigodkänd-nivå, ett system där man kan vara ganska
            säker på att om man är över den nivån har man i alla fall grundläggande
            kunskaper. Ett 95-procentigt betygssystem kan täcka in det.
          </note>
          <note>
            Med de stora skillnader som även skolministern håller med om
            finns i dag mellan hur många som får godkänt och hur många som
            i verkligheten inte klarar sig följande år på gymnasiet ser jag
            det som ett av nationens viktigaste ansvar att ställa upp tydliga
            nationella mål. Med hjälp av test, ytterligare beskrivningar,
            betygskriterier osv. ska man ge ett tydligt budskap: Det här är
            den ribba man ska klara av för att gå vidare till nästa nivå i
            utbildningssystemet.
          </note>
          <note>
            Det är naturligtvis både alldeles utmärkt och nödvändigt med
            diskussioner och kompetensutveckling.
          </note>
          <note>
            Men nationen måste ta sitt ansvar för att målen för de olika
            skolnivåerna blir väldigt tydliga. Och det tycker jag inte att
            staten gör i dag i Sverige.
          </note>
          <note>
            Anf. 58 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Några av de test och prov som man kan gå igenom som
            grundskoleelev börjar i årskurs 2
          </note>
          <note>
            med diagnostiska material i svenska och matematik. I
          </note>
          <note>
            årskurs 5 är det nationella prov i svenska, svenska som andra
            språk, engelska och matematik. Årskurs 9:
          </note>
          <note>
            läsförståelse, muntligt prov och skriftlig uppgift i svenska.
            I engelska är det muntligt prov, läs- och hörförståelse, fri skriftlig
            produktion. I matematik är det muntlig uppgift, problemlösning,
            temadel, kort svar, tal- och symboluppfattning, problemlösning,
            omfattande uppgift.
          </note>
          <note>
            Det är det som alla ska möta. Däremellan har skolorna, som jag
            sade tidigare, sina egna test och sina egna prov. Stockholm hade
            läsförståelse i årskurs
          </note>
          <note>
            3. Det har förekommit i många år runtom. En del väljer att ha
            det i årskurs 3, andra har test där man följer upp redan från
            ettan. Men det är oerhört viktigt att detta också anpassas efter
            skolans behov och efter elevens behov.
          </note>
          <note>
            Bilden av varför man gör det här är också olika.
          </note>
          <note>
            Det är viktigt att se var skolan befinner sig i förhållande till
            andra skolor. Det är inte alltid vi bara ska fokusera på den enskilda
            eleven. Ett prov kan också ha syftet att undersöka om man generellt
            över huvud taget ligger rätt i sitt sätt att förhålla sig till
            att lära ut olika saker, att inte markera den enskilda eleven
            utan se hur gruppen eller skolan som helhet har klarat av det.
            Däri ligger väldigt mycket av bedömningen av likvärdigheten i
            förhållande till nationen som helhet.
          </note>
          <note>
            Jag tror ändå att det som är viktigast just nu är att se till
            att man får en diskussion ute på skolorna, såväl om vad proven
            står för som att alla elever ska få genomgå de olika delarna i
            de nationella proven, där det fortfarande finns brister. Rektor
            bör tar ett ansvar och följa upp de lärare som inte har sett till
            att de olika delproven har gjorts möjliga för eleverna.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2000/01:425 om folkrätten
          </note>
          <note type="speaker">
            Anf. 59 Utrikesminister ANNA LINDH (s):
          </note>
          <note>
            Fru talman! Margareta Viklund har frågat mig dels om jag avser
            arbeta för att folkrätten vidareutvecklas och ses över vad gäller
            bl.a. humanitär intervention, så att folkrätten förenar en rätt
            till ingripanden med en bevarad auktoritet för FN som organisation,
            dels om jag avser använda Sveriges goda anseende för att i bl.a.
            FN arbeta för att folkrätten utvecklas så att förföljda folk och
            etniska grupper kan garanteras mänskliga rättigheter och folkrätt
            ur ett vidgat säkerhetsperspektiv och dels om jag avser arbeta
            för att förändra systemet med vetorätt i FN:s säkerhetsråd.
          </note>
          <note>
            De frågor Margareta Viklund väcker ligger mig mycket varmt om
            hjärtat. De berör också viktiga tendenser i folkrätten och den
            internationella politiken. De har dock inga enkla svar.
          </note>
          <note>
            Folkrätten har under senare år kommit att ta ökad hänsyn just
            till enskilda människors säkerhet. I dag hävdar t.ex. mycket få
            stater, om ens någon, att folkmord, krigsförbrytelser och brott
            mot mänskligheten är interna angelägenheter.
          </note>
          <note>
            Hur kan man då ingripa mot sådana förbrytelser?
          </note>
          <note>
            Enligt FN-stadgan finns det två klara undantag till våldsförbudet:
            självförsvar och åtgärder auktoriserade av FN:s säkerhetsråd.
            Säkerhetsrådet har, framför allt sedan kalla krigets slut, gjort
            en vid tolkning av FN-
          </note>
          <note>
            stadgan och har funnit det möjligt att ingripa mot folkmord och
            andra brott mot mänskligheten. Denna utveckling stöddes kraftfullt
            av Sverige under vårt medlemskap i säkerhetsrådet 1997-1998. Stadgans
            ordalag är alltså inte det avgörande hindret mot att rådet ingriper.
          </note>
          <note>
            Sverige slår av tradition vakt om säkerhetsrådets roll. Man bör
            vara mycket försiktig med att förändra folkrätten så att våldsförbudet
            - som är en hörnsten i den internationella ordningen - riskerar
            att urholkas.
          </note>
          <note>
            Att öppna för beslut om insatser från enskilda stater eller regionala
            organisationer utan auktorisation av säkerhetsrådet skulle skapa
            en farlig osäkerhet om var huvudansvaret för internationell fred
            och säkerhet ligger. I stället är det mer angeläget att tydliggöra
            och skärpa säkerhetsrådets ansvar att agera i verkligt humanitära
            nödlägen. Vidare bör FN vara involverat så långt det går, och
            det är aldrig för sent att återföra en fråga till säkerhetsrådet.
            Efter NATO:s aktion mot
          </note>
          <note>
            Jugoslavien beslöt t.ex. rådet att inrätta FN-missionen
          </note>
          <note>
            UNMIK och att auktorisera KFOR-styrkan.
          </note>
          <note>
            Den svenska regeringen anser att det finns situationer, som folkmord
            eller brott mot mänskligheten, då det internationella samfundet
            inte kan stå passivt, även om säkerhetsrådet är blockerat. Vi
            står här inför ett genuint dilemma: Vi önskar både få stopp på
            grova övergrepp mot människor och hindra att säkerhetsrådets auktoritet
            och våldsförbudet urholkas. Det finns inga enkla utvägar ur detta
            dilemma. Det är svårt att formulera en regel som balanserar mellan
            å ena sidan nödvändigheten att ibland intervenera militärt och
            å andra sidan nödvändigheten att undvika att säkerhetsrådets auktoritet
            undergrävs eller att regeln missbrukas.
          </note>
          <note>
            Detta dilemma torde inte kunna lösas genom en förändring av FN-stadgan.
            Stadgeförändringar måste accepteras av två tredjedelar av FN:s
            medlemsstater, inklusive alla de permanenta medlemmarna av säkerhetsrådet.
            Vi vet att många stater skulle motsätta sig förslag om en rätt
            att utan föregående auktorisation av säkerhetsrådet intervenera
            militärt för humanitära ändamål. Inte heller en förändring av
            folkrätten genom sedvanerätten, dvs. praxis samt staternas rättsuppfattning,
            förefaller i dagsläget möjlig, eftersom det kräver acceptans av
            en överväldigande majoritet av världens stater, inklusive de mest
            inflytelserika.
          </note>
          <note>
            För att förföljda folk och grupper långsiktigt ska garanteras
            sina mänskliga rättigheter måste därför säkerhetsrådet förmås
            att ta sitt fulla ansvar i situationer som dessa.
          </note>
          <note>
            Fru talman! Det är nu viktigt att skapa en så bred internationell
            enighet som möjligt om avvägningen mellan nationalstatens säkerhet
            och de enskilda människornas säkerhet. Debatten om militära interventioner
            med humanitära mål välkomnas därför av regeringen, och jag har
            också deltagit i den debatten, både i Sverige och i FN:s generalförsamling.
            Den svenska regeringen har genom en rad uttalanden markerat sin
            uppfattning, bl.a. i 1999 års försvarsproposition och i utrikesdeklarationen
            år 2000. Sverige ingår vidare i en grupp av länder som stött det
            kanadensiska initiativet att bilda en internationell kommission
            som studerar frågan om humanitär intervention.
          </note>
          <note>
            En annan viktig aspekt av denna problematik är, som Margareta
            Viklund nämner, vetot i säkerhetsrådet. Sverige verkar för en
            begränsning av vetots användning, till att börja med genom att
            säkerhetsrådets permanenta medlemmar frivilligt avstår från att
            använda sig av vetoinstrumentet. Det skadar säkerhetsrådets och
            FN:s anseende och trovärdighet om vetot tillåts blockera insatser
            till skydd mot grava folkrättsbrott som folkmord, brott mot mänskligheten
            eller krigsförbrytelser.
          </note>
          <note type="speaker">
            Anf. 60 MARGARETA VIKLUND (kd):
          </note>
          <note>
            Fru talman! Först ber jag att få tacka för svaret som var mycket
            bra. Det var intressant och klargörande på så sätt att det visar
            hur komplex frågan är.
          </note>
          <note>
            Men för den skull behöver den ju inte vara hopplös.
          </note>
          <note>
            Det måste gå att finna en linje utifrån perspektivet mänskliga
            rättigheter för att finna något slags handlingsmodell för att
            på ett så okomplicerat sätt som möjligt arbeta för den humanitära
            interventionen.
          </note>
          <note>
            Under mina tre år på Norrmalmstorg - mellan
          </note>
          <note>
            1992 och 1995 varje fredag kl 12 - för att försöka väcka opinion
            mot det fruktansvärda kriget i framför allt Bosnien-Hercegovina,
            fick jag många gånger anledning att tänka på vad ordet folkrätt
            egentligen står för och betyder. Så gott som dagligen stod jag
            i direkt eller indirekt kontakt med människor som var utsatta
            för förnedrande behandling, terror, beskjutning, granateld, våldtäkter
            och de mest fruktansvärda grymheter av olika slag därför att de
            tillhörde en s.k.
          </note>
          <note>
            etnisk minoritet.
          </note>
          <note>
            Jag minns särskilt hur journalister och andra på tidningen Oslobodjene
            satt i källarlokalen i sitt sönderskjutna hus i Sarajevo och gav
            ögonblicksskildringar som hälsningar till våra Norrmalmstorgsmöten.
          </note>
          <note>
            För dessa och andra instängda och ständigt beskjutna människor
            i Sarajevo, Gora de, Mostar, Srebrenica och epa m.fl. städer och
            samhällen betydde Norrmalmstorgsmötena mer än vad vi då kunde
            förstå. Jag minns också hur upprörda vi var över att FN-
          </note>
          <note>
            soldaterna i Bosnien enbart stod som åskådare, observatörer,
            utan makt och möjlighet att ingripa. Mitt framför deras ögon kunde
            hela familjer skjutas ned, och kvinnor och barn våldtogs utan
            att de ingrep. Det var som om hela världen gav det fruktansvärda
            sanktion, eftersom det skedde mitt framför världssamfundets ögon
            - i detta fall i Bosnien. Det var helt obegripligt.
          </note>
          <note>
            Jag håller helt med utrikesministern om att FN-
          </note>
          <note>
            stadgans ordalag inte är det avgörande hindret för att säkerhetsrådet
            inte ska ingripa. Då kan man fråga sig vad som är hindret. Enligt
            min och många andras uppfattning är det vetorätten. Håller utrikesministern
            med mig om det? Vad kan Sverige, regeringen, göra konkret åt detta?
            Som jag uppfattar utrikesministerns svar verkar det hopplöst att
            över huvud taget kunna göra något åt vetorätten i säkerhetsrådet.
            Är det så?
          </note>
          <note>
            Precis som utrikesministern anser jag att det måste vara säkerhetsrådet
            som har ett yttersta ansvar vid trängda humanitära situationer.
            Men om säkerhetsrådet på grund av exempelvis vetorätten inte fungerar,
            vad gör man då? Vad finns då? Jag håller helt med om att säkerhetsrådets
            auktoritet måste upprätthållas.
          </note>
          <note>
            Men om säkerhetsrådet inte fungerar fullt ut undrar jag hur dess
            auktoritet i så fall ska fungera. Utrikesministern säger följande:
            "För att förföljda folk och grupper långsiktigt ska garanteras
            sina mänskliga rättigheter måste därför säkerhetsrådet förmås
            att ta sitt fulla ansvar i situationer som dessa." Det låter mycket
            bra, men frågan är också här hur och på vad sätt.
          </note>
          <note>
            Fru talman! Det kan inte vara acceptabelt att världssamfundet
            står vid sidan om och tittar på när en stat utför grova övergrepp
            på sin egen befolkning eller vissa delar av den. Jag anser inte
            att ett mer eller mindre handlingsförlamat säkerhetsråd kan få
            stoppa en nödvändig aktivitet, som vi kan vittna om har skett
            i verkligheten. Samtidigt finns det, precis som utrikesministern
            säger, stora faror med en praxis som tillåter att stater eller
            internationella organisationer agerar på egen hand. Problemet
            är inte lättlöst, det är svårlöst. Men det måste väl ändå finnas
            en handlingslinje att följa vid sidan av alla lagar och paragrafer?
            Eller är situationen helt låst?
          </note>
          <note type="speaker">
            Anf. 61 Utrikesminister ANNA LINDH (s):
          </note>
          <note>
            Fru talman! Nej, situationen är naturligtvis varken låst eller
            hopplös. Den viktiga diskussion som bl.a.
          </note>
          <note>
            FN:s generalsekreterare Kofi Annan har varit med om att inleda
            visar att man börjar titta på vilka vägar som finns ur detta dilemma.
          </note>
          <note>
            Jag sade i mitt svar att om detta ska lösas genom stadgeförändringar
            får vi vänta länge. Därför måste vi försöka hitta andra vägar.
            Vi vill då se till att säkerhetsrådet tar ett ansvar och att vi
            försöker hålla fast vid säkerhetsrådets auktoritet, och det är
            framför allt genom vetorätten som vi måste söka förändringarna.
          </note>
          <note>
            Det är svårt, men det är inte hopplöst. Vi har från svensk sida
            tagit upp frågan vid ett flertal tillfällen med de permanenta
            medlemmarna i FN. Vi önskar att de deklarerar att de undviker
            att använda vetot. Även om de har en stadgeenlig rätt att använda
            vetot ska de frivilligt förklara att de kommer att undvika att
            använda vetot. Vi har också föreslagit ett s.k. moratorium på
            användningen av vetot.
          </note>
          <note>
            Det här är en diskussion som vi har fört aktivt när vi har arbetat
            med reformeringen av säkerhetsrådet.
          </note>
          <note>
            Vi kommer att fortsätta att aktivt arbeta med frågan om reformeringen
            av säkerhetsrådet. Vi hade hoppats att det skulle gå fortare.
            Vi hade hoppats att man redan till millennieförsamlingen skulle
            kunna åstadkomma några ordentliga förändringar i säkerhetsrådets
            arbete, om än på frivillig väg. Det här är naturligtvis frågor
            som fortsätter att diskuteras. Jag hoppas att vi kommer att se
            större ansvar också från de permanenta medlemmarna under de närmaste
            åren för att få ett än effektivare säkerhetsråd. Kofi Annans direkta
            engagemang i frågorna är naturligtvis en bra och viktig förutsättning
            för detta.
          </note>
          <note type="speaker">
            Anf. 62 MARGARETA VIKLUND (kd):
          </note>
          <note>
            Fru talman! Vi brukar nästan alltid komma överens när vi diskuterar.
            Nu har vi kommit överens om att det är vetorätten som är det stora
            problemet. Det låter hoppfullt.
          </note>
          <note>
            Millenniemötet nämndes här. Där lades det fram en rapport där
            generalsekreteraren frågade om humanitär intervention kunde anses
            som en oacceptabel inskränkning av suveräniteten och hur vi då
            bör reagera på ett Rwanda, på ett Srebrenica, på grova och systematiska
            kränkningar av de mänskliga rättigheterna som kränker varje norm
            för vår gemensamma mänsklighet.
          </note>
          <note>
            Kanhända är detta den väg som man ska gå, dvs.
          </note>
          <note>
            förmå de större staterna att undvika att använda vetorätten.
            Finns verkligen den beredvilligheten hos dem?
          </note>
          <note>
            Det är en stor makt att ha vetorätten i säkerhetsrådet, att kunna
            påverka världsordningen, världssituationen, utifrån sina möjligheter,
            sin syn på politiken, hur situationen i världen ska se ut.
          </note>
          <note>
            Jag vet inte om generalsekreteraren fick svar på sin fråga. Vad
            jag förstår vill han se en annan aktivitet. Han menar att ingen
            rättsregel, inte ens suveräniteten, kan försvara att brott mot
            mänskligheten begås ostraffat. Är det också utrikesministerns
            och regeringens uppfattning?
          </note>
          <note>
            Hur ska man i så fall möta en sådan utmaning?
          </note>
          <note>
            Hur ska världssamfundet bli så kapabelt att det verkligen kan
            ingripa när det krävs? Är det en utopisk tanke? Är jag för optimistisk?
            Är det möjligt att FN
          </note>
          <note>
            kan bli en världspolis som mer direkt ingriper mot brott mot
            mänskliga rättigheter och folkrätt? Vi kan titta på hur världen
            ser ut i dag. Det behövs verkligen på många håll i världen i dag
            ingripanden för mänskliga rättigheter och ur folkrättssynpunkt.
          </note>
          <note>
            Fru talman! Enligt FN-stadgan får våld endast användas till självförsvar
            eller efter beslut i FN:s säkerhetsråd. Men då säkerhetsrådet
            har visat sig i vissa fall, på grund av vetorätten, vara oförmöget
            att agera, trots att man har insett att en humanitär katastrof
            äger eller har ägt rum, borde inte den regionala politiska organisationen
            och dess interna struktur möjliggöra ett sådant ansvarstagande?
            Borde inte t.ex. EU:s krisförebyggande verksamhet, som nu är under
            uppbyggnad, kunna få en sådan från FN fristående uppgift i
          </note>
          <note>
            Europa - som kan ses som en region?
          </note>
          <note type="speaker">
            Anf. 63 Utrikesminister ANNA LINDH (s):
          </note>
          <note>
            Fru talman! Kommer säkerhetsrådets permanenta medlemmar att vara
            beredda att minska användningen av vetot? Jag tror inte att de
            är beredda att avsäga sig möjligheten att använda vetot. Jag tror
            inte att de är beredda att göra en stadgeförändring. Däremot tror
            jag att det finns en förståelse för att andra länder kräver att
            man ska minska användningen av vetot och försöka undvika användningen
            av vetot.
          </note>
          <note>
            När vi diskuterar möjligheten för regionala organisationer att
            ingripa är det viktigt att komma ihåg att det definitivt behövs
            ett FN-mandat vid s.k. fredsframtvingande åtgärder, s.k. kapitel
            7-insatser. Där är det viktigt att fortsätta att hålla fast vid
            betydelsen av mandat från FN:s säkerhetsråd. Däremot finns det
            väldigt mycket som kan göras för att undvika att det går så långt.
            Det går att göra kapitel 6-insatser utan
          </note>
          <note>
            FN-mandat. Det kan regionala organisationer, tillsammans med
            FN, ta ett stort ansvar för.
          </note>
          <note>
            Vi har nyligen haft ett gemensamt möte mellan
          </note>
          <note>
            FN:s generalsekreterare och EU:s utrikesministrar och diskuterat
            hur vi på olika sätt ska kunna samarbeta för att tidigt ingripa
            i konflikter. Förutom att vi bör arbeta med eller mot, eller hur
            man nu vill uttrycka det, vetot tror jag att det är viktigt att
            vi tittar på vad vi kan göra för att förebygga konflikter. Vad
            kan vi göra för att tidigt ingripa när det gäller mänskliga rättigheter?
            Vad kan vi göra för att ge FN möjligheter att skicka ut t.ex.
            s.k. fact-finding missions, skaffa sig underlag och agera utan
            att varje gång behöva ha ett beslut om det i säkerhetsrådet? Vad
            kan vi göra för att se till att vi verkligen straffar dem som
            har gjort sig skyldiga till brott? Vi har redan FN:s krigsförbrytartribunal.
            Vi har den internationella brottmålsdomstolen, som ju Sverige
            har stött. Vi har från svensk sida också verkat för att man ska
            ta fram s.k. fundamental standards of humanity, som ska handla
            om att täppa till luckor mellan mänskliga rättigheter och den
            humanitära rätten i en väpnad konflikt.
          </note>
          <note>
            Vi har också tittat på hur man kan hitta nya instrument att använda.
            Vi har t.ex. tittat på hur man kan få sanktionsinstrumenten att
            bli betydligt effektivare än vad de är i dag. På det sättet vill
            vi försöka att hela tiden hitta olika vägar, olika metoder, för
            att förebygga konflikterna. Men när det går så långt att det måste
            ligga i säkerhetsrådet måste vi också försöka fortsätta arbetet
            med att få de permanenta medlemmarna att inte använda vetot, att
            inte blockera säkerhetsrådet. Jag tror att de blir allt känsligare
            för den internationella kritiken och att det därför finns mycket
            större möjligheter i dag att påverka dem till detta jämfört med
            för några år sedan.
          </note>
          <note type="speaker">
            Anf. 64 MARGARETA VIKLUND (kd):
          </note>
          <note>
            Fru talman! Säkerhetsrådet och de nationer som ingår där kommer
            att bli allt känsligare för den internationella kritiken, var
            det sista vi hörde här.
          </note>
          <note>
            Det betyder att sådana opinionsmöten, eller vad man ska kalla
            det för, som vi har nu - en debatt här i riksdagen - också måste
            ha en påverkande effekt, vad jag förstår. Därför är det som jag
            ser det oerhört angeläget att man tar upp de här frågorna gång
            på gång och att man försöker diskutera dem utifrån många olika
            apsekter.
          </note>
          <note>
            Vad jag skulle önska mig, och som jag också har frågat om här,
            är möjligheter att utarbeta någon strategi för hur man ska kunna
            arbeta när det gäller humanitära interventioner och folkrätten.
            Det måste väl kunna gå, så att man hade en handlingslinje klar.
          </note>
          <note>
            Eller är den vägen så lång att gå innan man kan få en sådan?
            Eller är den omöjlig? Är det omöjligt att ha en sådan? Måste det
            bara vara diskussioner, debatter och påtryckningar medan människorna
            lider? Jag förstår inte det riktigt.
          </note>
          <note>
            Fru talman! Jag har avsiktligt inte berört Natobombningarna i
            Kosovo och Serbien. Trots att Kosovo drabbades mycket illa av
            de bombningarna har jag vid mina besök i Kosovo inte hört någonting
            negativt om Natos ingripande i Serbien-Kosovokriget från de människor
            jag talat med. Det enda jag har hört är tacksamhet för Natos ingripande.
            Kanske var de bombningarna inte värre eller hemskare än vad kosovoalbanerna
            har fått utstå under Serbiens förtryck, jag vet inte.
          </note>
          <note>
            Visst hade det varit bättre om bomberna inte hade dödat någon,
            eller om de aldrig över huvud taget hade behövt fällas. Men kanske
            var det ändå ett sätt för omvärlden, för Nato och för andra i
            Europa att visa ett hit-men-inte-längre för den despotiske ledaren
          </note>
          <note>
            Milosevic och folket. Hur hemskt det än låter förstår jag kanske
            att det är så.
          </note>
          <note type="speaker">
            Anf. 65 Utrikesminister ANNA LINDH (s):
          </note>
          <note>
            Fru talman! Den handlingsplan vi kan göra blir en förebyggande
            handlingsplan. Det blir allt det vi kan göra för att undvika att
            en konflikt går så långt. Precis som jag sade i mitt förra inlägg
            är det ändå en rad saker som Sverige arbetar med och som vi tar
            upp i olika internationella forum.
          </note>
          <note>
            Att däremot försöka göra som vissa har velat, utarbeta en form
            av kriterier för när det är riktigt att agera i strid med säkerhetsrådets
            beslut eller utan mandat från säkerhetsrådet, skulle automatiskt
            underminera säkerhetsrådets auktoritet. Risken är att tar man
            fram den typen av kriterier säger man därmed också att man inte
            behöver försöka komma överens i säkerhetsrådet, att de permanenta
            medlemmarna inte behöver ta sitt ansvar. Det finns någon annan
            någon annanstans som liksom kan ta över ansvaret om FN
          </note>
          <note>
            och säkerhetsrådet inte förmår ta sitt ansvar. Det är därför
            jag tror att det är farligt att i förhand försöka utarbeta kriterier
            som talar om när man kan ingripa utan att FN:s säkerhetsråd har
            förmått fatta ett beslut.
          </note>
          <note>
            Jag kan hålla med om att det är viktigt att vi fortsätter att
            föra debatten för att visa de fem att det finns en allvarlig kritik
            mot hur de ofta har hanterat frågor i
          </note>
          <note>
            FN:s säkerhetsråd, för att visa hur viktigt det är att man fortsätter
            att minska användningen av vetot, att man har som mål att få ett
            moratorium av vetot, att man upphör att använda vetorätten. Det
            är viktigt att vi parallellt med det fortsätter reformen av FN:s
            säkerhetsråd för att försöka se till att säkerhetsrådet verkligen
            blir den starka internationella kraft, polis och domare som vi
            vill att FN ska vara.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2000/01:413 om folkbildningen
          </note>
          <note>
            Anf. 66 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Willy Söderdahl har frågat mig om jag kommer att
            vidta några åtgärder med anledning av
          </note>
          <note>
            Folkbildningsrådets redovisning, som visar att såväl kommuner
            som landsting har minskat sina bidrag till studieförbunden respektive
            folkhögskolorna.
          </note>
          <note>
            Det minskade stödet till folkbildningen bekymrar också mig. Att
            flera kommuner och landsting skär ned anslagen till folkbildningen
            är djupt beklagligt, särskilt mot bakgrund av att detta minskar
            möjligheterna för människor att förverkliga ett livslångt lärande.
            Som jämförelse kan jag nämna att det statliga bidraget till folkbildningen
            sedan den socialdemokratiska regeringen tillträdde år 1994 ökat
            något jämfört med konsumentprisindex.
          </note>
          <note>
            Folkbildningen är av stort nationellt intresse, inte minst för
            att en aktiv folkbildningsrörelse bidrar till att stärka och utveckla
            demokratin men också för att den ger enskilda människor möjlighet
            till kunskap, personlig utveckling och kulturupplevelser. De bidrag
            som kommuner och landsting ger till studieförbund och folkhögskolor
            är en viktig del i finansieringen av verksamheterna, men är ett
            frivilligt åtagande från kommuner och landsting. De är därvid
            självständiga i sina beslut. Staten varken kan eller bör åta sig
            att kompensera studieförbund och folkhögskolor för inkomstbortfall
            från andra bidragsgivare.
          </note>
          <note>
            Det svåra ekonomiska läget under 1990-talet i många kommuner
            och landsting drabbade många verksamheter, även folkbildningen.
            Min förhoppning är att det i dag, nu när det ekonomiska läget
            är betydligt ljusare, borde finnas större utrymme för kommuner
            och landsting att stödja folkbildningen.
          </note>
          <note>
            Regeringen har i propositionen om vuxnas lärande aviserat en
            utvärdering av folkbildningen inom ett antal områden. I uppdraget
            kommer bl.a. att ingå att analysera och bedöma konsekvenserna
            av de minskade bidragen till folkbildningen. Mot denna bakgrund
            har jag inte för avsikt att nu vidta några särskilda åtgärder.
          </note>
          <note type="speaker">
            Anf. 67 WILLY SÖDERDAHL (v):
          </note>
          <note>
            Fru talman! Jag vill börja med att tacka skolministern för svaret
            på interpellationen.
          </note>
          <note>
            Jag har förståelse för argumentet "staten varken kan eller bör
            åta sig att kompensera studieförbund och folkhögskolor för inkomstbortfall
            från andra bidragsgivare". Om det skulle ske per automatik innebär
            det att ännu fler kommuner och landsting skulle strypa sina anslag
            och att staten skulle få ta över hela ansvaret.
          </note>
          <note>
            Ändå måste man fundera på vad som händer om bidragen stannar
            vid dagens situation - är vi nöjda med det? Jag tolkar skolministerns
            svar så, att regeringen kan acceptera dagens situation; den är
            inte föremål för några åtgärder. Jag undrar om jag har uppfattat
            det rätt. Är det så?
          </note>
          <note>
            Men framför allt måste vi fundera på vad som händer fram till
            2010 om utvecklingen fortgår i samma takt de kommande tio åren?
            I svaret säger skolministern att regeringen i propositionen om
            vuxnas lärande har "aviserat en utvärdering av folkbildningen
            inom ett antal områden". Bl.a. ingår det att analysera och bedöma
            konsekvenserna av de minskade bidragen till folkbildningen.
          </note>
          <note>
            Jag har ingenting emot att den utvärderingen görs, men jag tycker
            inte att det räcker som svar eller åtgärd för folkbildningen.
            Det betyder ju egentligen att det som sker det sker, och vi står
            vid sidan som passiva åskådare och hejar på eller beklagar alltefter
            vilken politisk grundsyn vi har på folkbildningen.
          </note>
          <note>
            Inför budgetpropositionen 2001 uppmärksammade Vänsterpartiet
            regeringen på problemet. Vi upplevde då att regeringen hade förståelse
            för våra synpunkter och en samsyn på att när vi hade låtit Folkbildningsrådet
            redovisa fakta - tyvärr besannades farhågorna här - så skulle
            det följas upp med förslag till åtgärder, inte med en utvärdering
            till. Därför är jag besviken på skolministerns slutsats att inga
            åtgärder ska vidtas utöver utvärderingen. Då undrar jag:
          </note>
          <note>
            Betyder det att regeringens linje är att vi ska stå vid sidan
            och se på hur den fria folkbildningen minskar eller blir beroende
            av externa finanser?
          </note>
          <note>
            Ett allvarligt problem för folkbildningen i spåren av den ansträngda
            ekonomin är att behålla personal och därmed kompetens och kvalitet.
            Därför menar jag att åtgärderna inte kan vänta på ytterligare
            en utvärdering.
          </note>
          <note type="speaker">
            Anf. 68 LARS HJERTÉN (m):
          </note>
          <note>
            Fru talman! Det är precis tio år sedan Skolöverstyrelsen avskaffades.
            Skolverket kom då i stället för
          </note>
          <note>
            Skolöverstyrelsen, även om Skolverket har en helt annan uppgift
            än Skolöverstyrelsen hade - Skolverket har hand om ungdomsskolan.
            För folkbildningen, alltså folkhögskolor och studieförbund, inrättades
          </note>
          <note>
            Folkbildningsrådet, som ju inte är ett statligt organ utan en
            sammanslagning av tre olika privaträttsliga organisationer.
          </note>
          <note>
            Samtidigt ersattes regelstyrning med målstyrning
          </note>
          <note>
            - friheten ökade. Det tycker jag är bra; det tror jag alla tycker
            är bra. Problemet är att skillnaderna också ökade kraftigt. Man
            kan bara titta på grundskolan. I
          </note>
          <note>
            vissa kommuner betalar kommunen 35 000-40 000 kr för en grundskoleplats,
            medan man i en annan kommun betalar ungefär dubbelt så mycket
            för en grundskoleplats.
          </note>
          <note>
            Samma skillnad märker vi nu när det gäller folkbildningen. Jag
            känner till en folkhögskola som hade förmånen att få byta landsting
            och på det tjänade ungefär 1 miljon i bidrag varje år, eftersom
            man kom till ett landsting som betalade ut betydligt högre bidrag
            än det gamla landstinget gjorde.
          </note>
          <note>
            Till detta kommer då att statsbidragen kraftigt har naggats i
            kanten. Skolministern säger att det statliga bidraget till folkbildningen
            har ökat något. Det stämmer, men det är betydligt fler om att
            dela på det. Är det 20 nya folkhögskolor - det är sammanlagt 147
          </note>
          <note>
            stycken - som ska vara med och dela på ett något ökat statsbidrag
            så blir det väldigt mycket mindre per skola även i statsbidrag.
            Får man också mycket mindre i landstingsbidrag kan det bli stora
            problem, och det blir det också! Några skolor har ju redan gått
            i konkurs. Jag vet att det är flera som har väldigt stora svårigheter
            att få debet och kredit att gå ihop när man nu gör en budget för
            nästa år.
          </note>
          <note>
            Till detta kommer besparingarna i samband med att det nya Vuxnas
            lärande klubbades här i riksdagen den 18 maj. Folkhögskolorna
            fick som bekant 3 000
          </note>
          <note>
            färre platser. Det betyder väl ungefär 15 % minskning. Då vet
            vi att väldigt många av de 20 nya skolorna bygger mycket på just
            de 10 000 platserna. Ska man slå ut de 3 000 platserna på alla
            skolor så är det ändå flera hundra tusen kronor per skola som
            man får i minskade bidrag. Det betyder att man förmodligen måste
            skära i verksamheten, minska personalen och inte heller kan ta
            emot så stora grupper i fortsättningen.
          </note>
          <note>
            Jag skulle vilja avsluta med samma fråga som jag ställde till
            skolministern när vi diskuterade Vuxnas lärande. I samband med
            att riksdagen fattade beslutet
          </note>
          <note>
            1991, alltså för tio år sedan, sade dåvarande skolministern att
            han noga skulle följa hur kommuner och landsting sköter sin bidragsgivning
            till folkbildningen. Jag har inte den exakta ordalydelsen, men
            jag vet precis vad han sade, eftersom jag lyssnade noga då.
          </note>
          <note>
            Han sade: Är det så att kommuner och landsting inte tar sitt
            ansvar så måste vi göra någonting åt detta.
          </note>
          <note>
            Skolministern då hette Göran Persson, och han är statsminister
            i dag.
          </note>
          <note>
            Nu säger regeringen att man inte kan åta sig att kompensera studieförbund
            och folkhögskolor för inkomstbortfall från andra bidragsgivare.
            Gäller inte
          </note>
          <note>
            Göran Perssons ord från 1991? Är det inte något inkomstbortfall
            som ska kompenseras? På vilket sätt vill ni uppfylla de löften
            som dåvarande skolministern gav för tio år sedan?
          </note>
          <note>
            Anf. 69 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! I samband med folkbildningsreformen 1991 uttalade
            regeringen en förhoppning om att kommunernas och landstingens
            bidrag till folkbildningen skulle ligga på en oförändrad nivå,
            eftersom verksamheten är decentraliserad. Vad vi sedan kan konstatera
            är att när vi fick borgerlig regering
          </note>
          <note>
            1992/93 drog den ned anslaget från statens sida med
          </note>
          <note>
            200 miljoner. Det vi i nästa steg kan konstatera, om man ska
            göra en korrekt historieskrivning, är att vi inte har fört tillbaka
            det under de år som har gått.
          </note>
          <note>
            Vi gör nu ytterligare en uppföljning och utvärdering för att
            se hur kostnaderna fördelar sig och vad som har hänt. Bakgrunden
            till det är, som jag sade, vad som hände under 90-talet - vi vet
            att nedskärningar har drabbat alla områden under 90-talet.
          </note>
          <note>
            Jag vill avvakta resultatet av den utvärdering som ska ske av
            folkbildningen. Är det så att vi ser att den tendens som man visade
            på i den förra rapporten håller i sig kommer jag att ta ställning
            till vilka åtgärder som är lämpliga att vidta.
          </note>
          <note>
            Vi kan alltså förklara de första nedskärningarna från kommunernas
            och landstingens sida med att det har varit nedskärningar generellt
            under 90-talet. Men samtidigt vet vi att nu lägger man på. Man
            ökar, återställer, inom alla områden. Då vill vi i uppföljningen
            se om man kommer att göra det även när det gäller folkbildningen.
          </note>
          <note>
            Problemet med det här är, som Willy Söderdahl sade, att om staten
            skulle gå in och ta ett medansvar ekonomiskt, kommer kommuner
            och landsting då att strunta ännu mer i sitt ansvar, eller hur
            kommer man att göra? Jag kan se följande scenario framför mig.
          </note>
          <note>
            Om kommuner och landsting visar att man vill ta sitt ansvar och
            höjer ersättningarna så är jag beredd att göra samma sak från
            statens sida. Men jag är inte beredd att gå in och ta det här
            ansvaret ensam i den här delen i nuläget. Om kommuner och landsting
            däremot visar att de är villiga att följa upp sin del av avtalet
            ställer det sig annorlunda.
          </note>
          <note type="speaker">
            Anf. 70 WILLY SÖDERDAHL (v):
          </note>
          <note>
            Fru talman! De generella nedskärningar som gjorts i kommunerna
            har naturligtvis också drabbat folkbildningen. Men det vi då kan
            se är att vi i riksdagen och regeringen har tillfört Perssonpengar
            och diverse andra pengar som har kommit härifrån för att återställa,
            men folkbildningen har hittills egentligen inte fått någon återställare.
            Dessutom har man drabbats av de kommunala nedskärningarna.
          </note>
          <note>
            Däremot finns det en del goda exempel som jag har hört talas
            om, där man har lyft upp vad folkbildningen har betytt för en
            hel region, ett helt område, och visat hur viktig den är för att
            motivera kommuner och landsting att ta ett ytterligare ansvar.
            Det skulle man kunna titta på som ett exempel.
          </note>
          <note>
            Jag skulle vilja ta upp en annan aspekt på de minskade kommunala
            bidragen.
          </note>
          <note>
            Studieförbunden kompenserar nu sina minskade anslag med bl.a.
            högre deltagaravgifter. De veckor när vi hade plenifritt har jag
            varit ute och talat med både studieförbund som MBV och folkhögskolor
            -
          </note>
          <note>
            Härnösands folkhögskola och Valjevikens folkhögskola. Studieförbunden
            ökar nu deltagaravgifterna, och det innebär en selektering. Plånboken
            börjar då styra möjligheten till deltagande i studieverksamhet.
          </note>
          <note>
            Det är en princip som inte Vänsterpartiet hyllar och som jag
            förmodar att inte heller regeringen ställer upp på.
          </note>
          <note>
            Det slår också väldigt olika regionalt. Om folkbildningsverksamheten
            fördyras eller försvinner i en storstadskommun, t.ex. här i Stockholm,
            finns det alltid möjlighet att söka den studieverksamheten i en
            grannkommun. Men den möjligheten finns inte i glesbygden. Om en
            glesbygdskommun tar bort bidragen försvinner eller minskar studieverksamheten
            drastiskt. Den har inte den möjligheten.
          </note>
          <note>
            Skolministern skriver i svaret: Min förhoppning är att det i
            dag nu när det ekonomiska läget är betydligt ljusare borde finnas
            utrymme för kommuner och landsting att stödja folkbildningen.
            Det är naturligtvis också min förhoppning. Dessvärre tror jag
            inte att folkbildningen kan leva på våra förhoppningar.
          </note>
          <note>
            Dessutom vet vi att de flesta kommuner utanför storstadsområdena
            för en daglig kamp mot utflyttning och minskade resurser. Möjligheterna
            att då stödja folkbildningen är inte desamma i hela landet. Det
            är en viktig aspekt som man måste uppmärksamma härifrån. Det räcker
            alltså inte med en välment förhoppning utan vi måste göra någonting
            mer.
          </note>
          <note type="speaker">
            Anf. 71 LARS HJERTÉN (m):
          </note>
          <note>
            Fru talman! Det löfte som gavs av skolministern för tio år sedan
            har jag upprepat i några debatter här under de senaste åren ett
            par tre gånger. Jag har fått ungefär samma svar som jag fick i
            dag: Vi ska titta på det och se vad som egentligen har hänt. Första
            gången jag fick det svaret var år 1996. Jag fick det också år
          </note>
          <note>
            1997 och år 1998. Nu är det en uppföljning som ska ske. Jag tror
            inte att det behövs särskilt många uppföljningar. Det är som är
            intressant är om man är intresserad av att göra någonting åt detta
            eller inte.
          </note>
          <note>
            I min hemkommun såg jag i tidningen häromdagen att kommunstyrelsen
            har bestämt sig för att skära
          </note>
          <note>
            20 % i bidragen till studieförbunden nästa år. Det betyder för
            ett studieförbund att det förlorar bidrag och går ned från ungefär
            400 000 kr till 80 000 kr i direkt kommunalt bidrag redan nästa
            år. Jag ska inte skylla på något parti. Vi har ett socialdemokratiskt
            kommunalråd, men han har säkert fått stöd från övriga partier
            i det sammanhanget.
          </note>
          <note>
            Man behöver nog titta på detta. Om inte kommunerna tar sitt kommer
            staten att göra det, säger skolministern. Men kommunerna tar inte
            sitt ansvar i dag.
          </note>
          <note>
            De har inte gjort det under de senaste sju åtta åren.
          </note>
          <note>
            Vad händer då? Ja, man kan förstås öka andelen bidrag från dem
            deltar i studier. Folkhögskolor får inte ta emot några bidrag
            för utbildningen, men däremot kan de som deltar betala till studiecirklar.
            Annars måste man skära ned eller se till att man får inkomster
            på annat sätt. Uppdragsutbildning är alltid bra i så fall.
          </note>
          <note>
            Jag tror att detta på sikt är mycket förödande för folkbildningen
            i Sverige. Någonting måste nog ske.
          </note>
          <note>
            Det räcker inte med att säga att vi ska titta på en uppföljning.
            Det svaret har jag fått, även om det inte är exakt samma svar,
            vid tre tidigare tillfällen.
          </note>
          <note>
            Anf. 72 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Som skolminister har jag många gånger haft anledning
            att göra flera återställare efter
          </note>
          <note>
            90-talets nedskärningar. Jag började med de små. Vi ser nu till
            att med olika åtgärder förbättra inom förskolan och inom taxesystemen.
          </note>
          <note>
            Det sker satsningar på ungdomsskolan med mer personal. Vi har
            precis här i kammaren nyligen debatterat ett förslag om vuxnas
            lärande. Bit för bit återställer vi, och vi gör också en ytterligare
            förstärkning på hela utbildningssidan.
          </note>
          <note>
            Nu är vi framme vid att titta på hur det ser ut när det gäller
            folkbildningen. Jag vill understryka det värde som finns inom
            våra folkhögskolor och studieförbund. Ser man i perspektivet ett
            livslångt lärande kommer de formerna att lära och att själv bilda
            sig att vara nödvändiga om vi verkligen ska leva upp till de krav
            vi själva ställer.
          </note>
          <note>
            Vi diskuterade i debatten om vuxnas lärande det roliga i att
            människor får vara med länge. Jag tog ett exempel, och det gjorde
            även Lars Hjertén, om äldre människor i mogen ålder - i det här
            fallet 92 år - som fortfarande deltar. Det värnar jag om.
          </note>
          <note>
            Den utredning, den uppföljning och den utvärdering som vi nu
            gör är väldigt viktiga. Vi kommer att titta på avgifterna och
            vilka konsekvenser nedskärningarna har haft. Givetvis är vi beredda
            att vidta åtgärder. Det är den sista delen i alla de nedskärningar
            som genomfördes under 90-talet som vi nu går in för att aktivt
            arbeta mot.
          </note>
          <note>
            När jag talar om olika möjligheter till vuxnas lärande ser jag
            att även folkhögskolan och studieförbunden måste finnas med i
            det perspektivet. Varje människa ska fundera över: Vad passar
            det mig bäst att gå?
          </note>
          <note>
            Regeringen har i propositionen Vuxnas lärande pekat på de grupper
            som är allra mest utsatta och som behöver allra mest stöd. Om
            vi t.ex. tar de funktionshindrade vet vi att folkhögskolorna har
            ställt upp fantastiskt sätt för att möta vuxna med funktionshinder
            och ge dem en möjlighet. Vi vet att det är via studieförbunden
            som många som haft en egen negativ erfarenhet av skolan har tagit
            första steget.
          </note>
          <note>
            Därmed vill jag understryka att vi är beredda att ta vårt ansvar
            och se över även den ekonomiska situationen. I den uppföljning
            och utvärdering som vi precis nu i dagarna håller på med direktiven
            till, och som vi förhoppningsvis ska kunna lämna ifrån oss om
            några veckor, ska vi belysa helheten. Vi har tittat på alla de
            delar som i dag är negativa. Vi har tittat på avgifterna och nedskärningarna
            från kommunerna och landstingen.
          </note>
          <note>
            Jag tycker att det är viktigt att vi gör den uppföljningen innan
            vi bestämmer oss för hur vi ska kunna stötta.
          </note>
          <note type="speaker">
            Anf. 73 WILLY SÖDERDAHL (v):
          </note>
          <note>
            Fru talman! Också jag förstår att man börjar återställa på barn-
            och ungdomssidan. Det är inte något att säga om det.
          </note>
          <note>
            Jag håller med speciellt det sista som skolministern säger här
            om folkbildningens betydelse för jämlikhets- och jämställdhetsfrågorna.
            Den har där en särställning som gör att den borde vara prioriterad
            av just den anledningen.
          </note>
          <note>
            Sedan kan jag glädja både fru talmannen och skolministern med
            att bland det första man gjorde när jag var i Härnösand var att
            visa vad som hade sagts i riksdagsdebatten om folkhögskolan där.
            Det var mycket trevligt.
          </note>
          <note>
            Jag har ingen färdig lösning på problemet, och det är väl inte
            meningen att vi ska ha det heller. En variant är att det blir
            en helt statlig angelägenhet. Det har några fördelar, men det
            har också ett antal nackdelar som man måste väga noga.
          </note>
          <note>
            Däremot tycker jag t.ex. att regeringen skulle kunna ta initiativet
            att låta en arbetsgrupp med representanter för folkbildningen,
            kommuner, landsting och regering ta sig an problemet. Ett annat
            förslag är att låta folkbildningen behålla resurser motsvarande
            de 10 000 platserna, dvs. den nedskärning som Lars
          </note>
          <note>
            Hjertén berörde.
          </note>
          <note>
            En annan idé som inte är färdigtänkt på något vis, men som jag
            ändå kan kasta fram och som man kan ta med sig till arbetsgruppen,
            gäller s.k. medfinansiering. Om en kommun, eller ett landsting,
            är beredd att stötta ställer staten också upp med pengar. Det
            är en variant. Det finns säkert fördelar och nackdelar med det.
          </note>
          <note>
            Kan skolministern tänka sig ta med de idéerna i det fortsatta
            arbetet och kanske sammankalla representanter för att ta sig an
            den uppgiften?
          </note>
          <note>
            Anf. 74 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Det var ett positivt förslag som Willy
          </note>
          <note>
            Söderdahl kom med. Arbetsgruppen kan säkert fylla en viktig funktion
            i det utredningarbete som nu ska ske. De som är nära verksamheten
            kunde vara ett bollplank och också plocka in idéer. Det förslaget
            tar jag genast till mig.
          </note>
          <note>
            Jag följer självklart utvecklingen inom folkhögskolorna. Folkhögskolan
            i Härnösand har t.ex.
          </note>
          <note>
            nämnts. Vi diskuterade där vad som har skett med musikundervisningen.
            Man var bekymrad över att man inte kan behålla delar av musikundervisningen.
          </note>
          <note>
            Jag gick då tillbaka till departementet för att få en bild och
            en beskrivning av vad som nu sker. Jag fick fram följande. Av
            de folkhögskolor som hade en inriktning med musik fick 12 en höjning
            av sitt statsbidrag, 18 skolor fick ingen större förändring, och
            14
          </note>
          <note>
            skolor fick en större minskning av bidraget. Sedan hade det olika
            effekter beroende på vilken typ av undervisning det var, om det
            var i grupp eller enskilt, och vilken typ av instrument man använde.
          </note>
          <note>
            Jag har också tittat på vad som har hänt, hur många folkhögskolor
            man har lagt ned och hur många man har startat. Jag har tittat
            i perspektivet av den summa pengar man har att förvalta, hur man
            har fördelat medlen mellan studieförbunden, också med tanke på
            studieförbundet Sisus, med inriktning på idrott, som ökar antalet
            deltagare. Jag följer det väldigt noga.
          </note>
          <note>
            Jag säger igen att jag anser att verksamheten är oerhört viktig.
            Om vi tar musiken, där jag började med Härnösand, ska systemen
            givetvis inte bli sådana att någon drabbas och måste läggas ned.
            Det är då viktigt att den här diskussionen förs inom Folkbildningsrådet.
            Det är också det vi vill följa i vår utvärdering och se konsekvenserna
            av.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2000/01:429 om gymnasieungdomar med
            funktionshinder
          </note>
          <note>
            Anf. 75 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Sonja Fransson har frågat om jag är beredd att ta
            ett initiativ till att nuvarande regler förändras så att det individuella
            programmet i fortsättningen kan ges på lika villkor till alla
            elever, om jag avser att följa vad som händer med de elever som
            nu på grund av ändrade regler inte kommer in på riksgymnasiet
            samt om jag avser att tillskapa extra resurser för utbildning
            på hemorten för de elever som nu inte kommer in på riksgymnasiet.
          </note>
          <note>
            Det är min och regeringens bestämda uppfattning att alla barn
            och ungdomar har rätt till likvärdiga villkor för en utbildning
            av god kvalitet. En hörnsten i svensk handikappolitik är att barn
            med funktionshinder ska så långt möjligt erbjudas en anpassad
            utbildning i sin hemkommun och på så sätt, i likhet med andra
            barn och ungdomar, ha rätt att kunna bo hemma med sina föräldrar.
          </note>
          <note>
            Det är på den lokala nivån som man bäst känner de lokala förhållandena,
            såväl för den enskilde eleven som vilka utbildningsalternativ
            som finns på eller nära hemorten. De allra flesta eleverna får
            också sin utbildning på eller nära hemorten. De undantag som görs
            från den grundläggande ansvarsfördelningen mellan stat och kommun
            ska vara tydliga och väl motiverade. Det specialpedagogiska stödet
            för elever med ovanliga eller komplexa funktionshinder är ett
            exempel på ett område där staten och kommunerna har ett delat
            ansvar. Det är min och regeringens uppfattning att det inte är
            rimligt att kommunerna ska klara av att bygga upp den kunskap
            som krävs för att tillgodose så speciella behov utan stöd från
            staten.
          </note>
          <note>
            Det statliga specialpedagogiska stöd som i dag erbjuds kommunerna
            genom Statens institut för handikappfrågor i skolan förändras
            fr.o.m. den l juli i år till en organisation som bl.a. ska stödja
            och föra en dialog med kommunerna.
          </note>
          <note>
            Svårt rörelsehindrade elever har rätt till Rhanpassad utbildning
            om de till följd av sitt samlade handikapp inte kan följa en reguljär
            studiegång på ett nationellt eller specialutformat program och
            för att kunna genomföra gymnasiala studier behöver tillgång till
            gymnasieskola med Rh-anpassad utbildning och har behov av habilitering.
            Vissa elever kan därtill ha behov av boende och omvårdnad i boendet.
            Rhanpassad utbildning finansieras genom interkommunal ersättning
            och särskilt statsbidrag.
          </note>
          <note>
            Bevis över avslutad utbildning i gymnasieskolan ska ha samma
            värde vid inträde i arbetslivet eller vid ansökan till högskolan
            oavsett om det gäller studier på ett nationellt program eller
            specialutformat program vid ett Rh-gymnasium eller inte. Det betyder
            också att samma krav gäller för att kunna söka till sådana program
            i gymnasieskolan. Fr.o.m. läsåret
          </note>
          <note>
            2001/02 gäller reglerna för behörighet att söka till nationellt
            eller specialutformat program i gymnasieskolan också vid Rh-anpassad
            utbildning. Bakgrunden till denna skärpning är att ange de grundläggande
            förutsättningar som behövs för att kunna genomföra en ny gymnasieutbildning.
          </note>
          <note>
            Jag är medveten om att vissa elever med svåra rörelsehinder på
            grund av ytterligare funktionshinder kan ha problem att klara
            de antagningskrav som gäller för de nationella respektive specialutformade
            programmen. Därför har regeringen gjort det möjligt för antagningsnämnden
            att ge dispens för sökande som saknar betyg i de behörighetsgivande
            ämnena om eleven bedöms i huvudsak kunna tillgodogöra sig utbildningen.
          </note>
          <note>
            Vid intagningen till läsåret 2001/02 är det 26 elever som ej
            antagits, vilket är en högre andel än tidigare. Orsakerna bakom
            detta kan ha att göra med dels vilka elever som sökt, dvs. hur
            många som sökt men ej alls tillhör målgruppen, dels hur möjligheten
            att ge dispens tolkats av antagningsnämnden. Drygt hälften har
            överklagat Rh-nämndens beslut.
          </note>
          <note>
            Jag anser att det är för tidigt att dra några slutsatser om hur
            antagningen slutligen kommer att falla ut.
          </note>
          <note>
            Det är svårt att för ett så litet antal sökande jämföra andelen
            antagna mellan olika år eftersom profilen på dem som söker kan
            variera från år till år. Det har alltid funnits elever som inte
            antagits till utbildningen. Jag anser det viktigt att den särskilda
            plusresurs som den Rh-anpassade utbildningen är riktas till elever
            som har stora behov och som samtidigt har förutsättningar att
            tillgodogöra sig utbildningen. Det var ledstjärnan för förslagen
            i propositionen
          </note>
          <note>
            1998/99:105 och blev också riksdagens beslut. I stället för att
            föreslå införande av möjlighet att anordna individuellt program
            (IV) valde vi att införa dispensmöjlighet från de reguljära behörighetskraven
            och använda möjligheten att - även på individnivå -
          </note>
          <note>
            specialinrikta de nationella programmen.
          </note>
          <note>
            Gymnasiekommittén har i uppgift att se över studievägsutbudet
            i gymnasieskolan. Detta berör även
          </note>
          <note>
            IV. Med tanke på att kommittén ska lämna sina förslag nästa vår
            anser jag det inte nu vara läge att på nytt ta upp frågan om IV
            inom ramen för Rhanpassad utbildning. Däremot avser jag att föreslå
            att
          </note>
          <note>
            Skolverket får i uppdrag att analysera hur dispensmöjligheten
            har tillämpats och snarast möjligt ge underlag som gör det möjligt
            att överväga om dessa bestämmelser bör ändras till nästa läsår.
          </note>
          <note>
            En elev med funktionshinder som inte uppfyller kraven för studier
            på ett nationellt eller specialutformat program kan på samma sätt
            som andra ungdomar tas in på ett individuellt program (IV) vid
            hemkommunens eller någon av samverkansområdets gymnasieskola.
            Syftet med det individuella programmet är att möta speciella behov
            hos eleven och att förbereda för övergång till nationellt eller
            specialutformat program.
          </note>
          <note>
            I de fall det saknas förutsättningar i en kommun att anordna
            utbildning på grundskolenivå för denna kategori elever organiseras
            det i många fall genom samordnade regionala insatser. Statsbidrag
            kan ges till en kommun för insatser av regional art som en kommun
            vidtar för elever med funktionshinder eller med andra särskilda
            behov i grundskolan och gymnasieskolan.
          </note>
          <note type="speaker">
            Anf. 76 SONJA FRANSSON (s):
          </note>
          <note>
            Fru talman! Jag vill först be att få tacka skolministern för
            svaret.
          </note>
          <note>
            Det gläder mig att vi har samma grundsyn att alla barn och ungdomar
            har rätt till likvärdiga villkor för en utbildning av god kvalitet.
          </note>
          <note>
            Jag håller också med skolministern om att alla barn och ungdomar
            med funktionshinder liksom de utan funktionshinder så långt det
            är möjligt ska erbjudas en anpassad utbildning i sin hemkommun.
            De flesta eleverna får också sin utbildning i hemorten, precis
            som skolministern sade.
          </note>
          <note>
            Men den grupp ungdomar som vi talar om nu är en liten grupp svårt
            rörelsehindrade ungdomar, som har mycket omfattande behov dels
            av anpassning av undervisningen, dels av habilitering i anslutning
            till utbildningen för att kunna tillgodogöra sig en gymnasieutbildning.
            Det är ungdomar som förutom sina motoriska svårigheter har betydande
            tolknings- och inlärningssvårigheter till följd av sin skada.
            Det handlar om en liten grupp ungdomar med så specifika behov
            av anpassningar att det inte är rimligt att varje enskild kommun
            bygger upp en sådan kompetens.
          </note>
          <note>
            Totalt har det handlat om ca 50 svårt rörelsehindrade ungdomar
            per årskull som vi i dag anser att kommunerna har svårt att klara,
            och därför har vi inrättat just riksgymnasium för dessa elever.
            Det är grunden.
          </note>
          <note>
            Fr.o.m. den antagning som gäller inför läsåret
          </note>
          <note>
            2001/02 ställs ett antal av dessa ungdomar utan möjlighet att
            söka s.k. Rh-anpassad utbildning vid något av de fyra riksgymnasierna
            för svårt rörelsehindrade.
          </note>
          <note>
            Anledningen är att den Rh-anpassade utbildningen endast omfattar
            nationellt och specialutformat program i gymnasieskolan, men inte
            det individuella programmet. I år har därför antagits 38 elever.
          </note>
          <note>
            Skolministern svarar då att det ges möjlighet till dispens, och
            det är riktigt - om han eller hon i huvudsak bedöms kunna tillgodogöra
            sig utbildningen. Det är en oerhört svår bedömning att göra. Men
            dispensen har använts för antagande av nio elever i år.
          </note>
          <note>
            Därför välkomnar jag den öppning som statsrådet ger genom att
            Skolverket ska få i uppdrag att analysera dispensmöjligheterna
            och ge underlag för en eventuell förändring till nästa år. Jag
            tolkar det som en öppning och en uppmjukning. Det kommer i så
            fall att mjuka upp reglerna, men jag tror inte att det kommer
            att räcka fullt ut.
          </note>
          <note>
            Däremot förstår jag inte skolministerns argument då det gäller
            det individuella programmet. Skolministern säger i sitt svar att
            syftet med det individuella programmet är att möta speciella behov
            hos eleven och att förbereda för en övergång till nationellt eller
            specialutformat program. Det är alldeles riktigt. Det anser jag
            också. Men hur menar statsrådet att det ska gå till? Det är i
            år ca 14 elever som inte kommer in på grund av skärpta regler
            för antagande till nationellt program vid riksgymnasium men som
            annars bedöms vara i behov av att gå på riksgymnasium på grund
            av sina stora funktionshinder. Hur ska de, på ett individuellt
            program i sin hemkommun, få tillgång till den kunskap de behöver
            kopplat till behovet av habilitering, så att de senare kan klara
            ett nationellt program?
          </note>
          <note>
            Det är detta det hela handlar om.
          </note>
          <note>
            Vad menar statsrådet med en utbildning på likvärdiga villkor?
          </note>
          <note>
            Jag menar att det inte blir under likvärdiga former och utifrån
            elevens behov. Dessa elever är i ännu större behov av att få gå
            det individuella programmet på riksgymnasium för att över huvud
            taget någonsin kunna klara ett nationellt eller specialutformat
            program i framtiden. Varför diskrimineras dessa elever?
          </note>
          <note>
            Jag fortsätter i mitt nästa inlägg.
          </note>
          <note>
            Anf. 77 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Jag får också fortsätta på mitt första inlägg.
          </note>
          <note>
            Vi var inne på medelstilldelningen. Nu är det
          </note>
          <note>
            Statens institut för handikappfrågor i skolan som fördelar dessa
            medel efter ansökan. På detta sätt kan staten bidra till utbildningen
            även för den grupp elever med funktionshinder som får sin gymnasiala
            utbildning inom ramen för det individuella programmet. Enligt
            vad jag erfarit har dock dessa medel hittills endast använts för
            regionala insatser på grundskolenivå.
          </note>
          <note>
            Jag menar också att det är viktigt att de elever som inte har
            antagits till Rh-anpassad utbildning blir kända för Specialpedagogiska
            institutet, så att skolhuvudmännen kan få det stöd de behöver.
            Jag avser att ta initiativ till att institutet uppmärksammar denna
            elevgrupps behov.
          </note>
          <note>
            Slutligen vill jag nämna att Skolverket redan har i uppdrag att
            under tre år fr.o.m. läsåret 2000/2001
          </note>
          <note>
            följa utvecklingen, analysera och överväga om den
          </note>
          <note>
            Rh-anpassade gymnasieutbildningen är det bästa alternativet för
            de elever som i mycket liten utsträckning följer kurser på gymnasienivå.
          </note>
          <note>
            Jag vill understryka att det inte var meningen att på något sätt
            utesluta någon grupp i det beslut som har fattats av riksdagen.
            Därför är det väldigt angeläget för mig att genast få en uppföljning
            av varför dessa elever inte har kommit in.
          </note>
          <note>
            Vi hade många och långa samtal och diskussioner om hur vi skulle
            formulera antagningen till Rhgymnasierna. Jag diskuterade detta
            med grupper av rörelsehindrade. Det fanns två olika perspektiv.
            Det ena som fördes fram var att det var viktigt att ställa samma
            krav här och säga att även elever som går på
          </note>
          <note>
            Rh-gymnasium ska vara godkända i svenska, matte och engelska.
            Därmed skulle de ges ett likaberättigande. Om vi tittar på de
            elever som går på de här gymnasierna tillhör kanske hälften den
            gruppen och klarar sig på precis samma villkor som alla andra.
          </note>
          <note>
            Andra elever behöver en helt individualiserad studiegång. Därför
            ville vi i propositionen öppna för möjligheten till dispens, dvs.
            att man ibland inte behöver vara godkänd i vare sig svenska, engelska
            eller matte. Vi förmodade att vi därmed hade gett en möjlighet
            för båda dessa grupper av elever - både de som hade klarat de
            krav som gäller för alla gymnasier och de som behöver en väldigt
            individualiserad studiegång.
          </note>
          <note>
            Nu när detta har tillämpats för första gången och vi har sett
            resultaten, kan jag konstatera att genom den bedömning som nämnden
            har gjort har färre elever blivit antagna. Eftersom syftet inte
            var att minska antalet elever, måste vi givetvis följa upp detta
            omedelbart.
          </note>
          <note>
            Ett steg då är att titta på behörighetskraven. Det kanske är
            så att vi måste ändra när det gäller kraven på godkänt i svenska,
            matte och engelska. Eller också måste vi ändra på formuleringen
            att man i princip ska kunna tillgodogöra sig och följa undervisningen.
          </note>
          <note>
            Jag ska be att få återkomma till frågan om att vi inte tar upp
            det individuella programmet igen i nästa replik och förklara hur
            vi ser på gymnasieskolan i dess helhet.
          </note>
          <note type="speaker">
            Anf. 78 SONJA FRANSSON (s):
          </note>
          <note>
            Fru talman! Jag är tacksam för svaret. Ministern säger att det
            inte var meningen att utesluta elever. Jag är tacksam att jag
            fick höra det. Det har ju blivit resultatet nu. Det är bra om
            man nu kan ändra dispensmöjligheterna så att alla de som annars
            skulle bli uteslutna ändå kommer in. Det kan vara ett sätt.
          </note>
          <note>
            Men jag förstår ändå inte diskussionen runt det individuella
            programmet. Vi säger att det ska vara på lika villkor och med
            samma förutsättningar. Om dessa elever, som är så gravt funktionshindrade,
            ska få ett individuellt program på lika villkor som andra elever
            i den vanliga grundskolan eller på t.ex. ett hörselgymnasium,
            måste de faktiskt ha resurser runt sig. De behöver habiliteringsresurser,
            speciell pedagogisk hjälp, assistans och väldigt många andra saker
            runt sig. Och vi vet att man har svårt att klara detta i skolan.
            Jag önskar verkligen att vi hade de resurserna och det verkligen
            fungerade ute i den kommunala skolan, men vi vet att det är svårt
            att klara detta i dag.
          </note>
          <note>
            Sedan finns det en sak till. Det känns många gånger väldigt mycket
            bättre för dessa elever att man har kamrater som är lite grann
            i samma situation. Det har också stärkt ungdomar med funktionshinder.
            Jag tycker fortfarande att det är en form av diskriminering att
            vi inte kan ordna ett individuellt program. Däremot är jag mycket
            glad över den öppning som skolministern har gett.
          </note>
          <note>
            Jag har några frågor till. Det gäller förslaget om att inrätta
            regionala instanser, som skolministern nämnde. Jag förstår inte
            det riktigt. Varför ska man bygga upp nya regionala instanser?
            Vi har nu ca 14
          </note>
          <note>
            elever med svåra funktionshinder som bor i spridda delar av landet,
            och vi har fyra gymnasieskolor som är riksgymnasier där de här
            resurserna finns. Enligt de nya reglerna bidrar hemkommunen i
            dag till dessa skolor. Dessutom bidrar staten till dem. Varför
            ska vi göra någonting nytt? Det är min fråga.
          </note>
          <note>
            Jag tycker också att det är bra att skolministern gör Specialpedagogiska
            institutet uppmärksamt på den här elevgruppen. Men det var liksom
            inte det som var meningen. Dessa elever har sökt till riksgymnasierna
            därför att de och deras föräldrar anser att de inte får den hjälp
            de behöver på hemorten. Det är en önskan, ett val, från föräldrarna
            och eleverna. Det handlar om väldigt få elever. Jag förstår inte
            varför vi ska hålla så stenhårt fast vid att det inte ska vara
            ett individuellt program. Jag hoppas få svar på det.
          </note>
          <note>
            Slutligen undrar jag lite grann över en annan sak som skolministern
            sade. Vad innebär det att Skolverket har i uppdrag att överväga
            om de Rh-anpassade gymnasieutbildningarna är det bästa alternativet
            för elever som i mycket liten utsträckning följer kursen på gymnasienivå?
            Innebär det att dessa elever inte heller får en chans framöver?
            Eller kommer det att innebära att andra resurser sätts in? Vad
            är grunden till Skolverkets uppdrag?
          </note>
          <note>
            Anf. 79 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Det är viktigt att se vad som kommer att hända när
            dessa överklaganden prövas. Eftersom det är första gången detta
            sker, kommer det att handla väldigt mycket om tolkningar.
          </note>
          <note>
            Vi har givetvis haft kontakter med nämnden för att ta reda på
            vilka barn som inte har getts möjlighet att komma in. Vi har velat
            ha en bild av varför man har sagt nej till dessa enskilda elever.
            Det handlar ju hela tiden om tolkningen av dispenser. Eftersom
            det är första året är det också väldigt viktigt att Överklagandenämnden
            prövar detta så att vi får se hur den kommer att hantera dessa
            elever.
          </note>
          <note>
            Det ingår i Gymnasiekommitténs uppdrag att se om vi ska ha ett
            individuellt program i fortsättningen i de kommunala gymnasieskolorna.
            I Gymnasiekommitténs direktiv framgår det att kommittén ska undersöka
            hur många program som ska finnas. Och man kommer kanske inte att
            ha ett specifikt individuellt program utan kanske bygga in individuella
            program i några av de program som kommer att finnas framöver.
            Men även i fortsättningen ska man givetvis kunna ta emot alla
            elever och även de elever som inte är färdiga med sin grundskoleutbildning.
          </note>
          <note>
            Det är i detta perspektiv som vi kanske redan till våren står
            inför ett förslag som kommer att innebära förändringar. Då tycker
            jag att det är mycket bättre att gå den andra vägen och se om
            det var kraven i matte, svenska och engelska eller den andra formuleringen
            som gör att man blir restriktivare när det gäller att säga att
            dessa elever är berättigade än att kanske föra in det individuella
            programmet för att kanske om ett eller två år plocka bort det.
            Detta har egentligen inte med Rh-gymnasiet att göra, utan Gymnasiekommittén
            befinner sig just nu i detta läge. Det är helt och hållet av den
            anledningen som jag i dag inte öppnar upp för det individuella
            programmet. Skulle Gymnasiekommittén i sitt betänkande vidhålla
            att det ska finnas ett individuellt program, då får vi behandla
            frågan på nytt. Det är alltså anledningen.
          </note>
          <note>
            Jag tycker att det är viktigt att Skolverket följer alla elever.
            Det handlar ju om att också se vilken utbildning de får och om
            de får den på ett riktigt sätt, vilket de är berättigade till.
            Detta sätt att följa dem och vara noggrann och följa upp undervisningen
            tycker jag innebär en trygghet och en rättssäkerhet för eleverna.
            I dag har vi många positiva resultat och positiva beskrivningar
            från våra Rh-gymnasier. Och jag vill påstå att dessa gymnasier
            står för den mest individualiserade gymnasieutbildning som vi
            har i
          </note>
          <note>
            Sverige.
          </note>
          <note type="speaker">
            Anf. 80 SONJA FRANSSON (s):
          </note>
          <note>
            Fru talman! Jag tycker att det var ett bra svar på så sätt att
            det känns bra att det har retts ut att det inte handlar om att
            diskriminera elever på Rhgymnasierna genom att de inte får ett
            individuellt program. Men jag tycker ända att det är lite fel
            att vi har gjort detta först. Vi kunde ha väntat på utredningen.
            Det individuella programmet finns ju kvar på alla andra utbildningar.
            Men nu har man tagit bort detta. I
          </note>
          <note>
            stället blir det dispensmöjligheter. Jag tycker att det är diskriminerande
            i förhållande till de andra. Men jag hoppas att vi kan se fram
            emot att det blir på ett sätt som är likvärdigt med andra men
            att man ändå ser till de stora problem som dessa elever har.
          </note>
          <note>
            En grabb som heter Daniel skrev: Jag har ett bra huvud och kan
            läsa osv., men jag har en skruttig kropp.
          </note>
          <note>
            Det är faktiskt så att det tar oerhört mycket längre tid för
            dessa elever. De behöver så mycket mer tid, träning och stöd på
            olika sätt beroende på att deras funktionshinder gör det jobbigt.
            Men de kan mycket väl tillgodogöra sig utbildning. Men det är
            möjligt att de behöver längre tid. Det är därför som jag menar
            att det individuella programmet skulle kunna leda fram till att
            de faktiskt klarar ett nationellt program sedan.
          </note>
          <note>
            Detta måste vara meningen. Om människor med funktionshinder ska
            få samma rättigheter som andra att utbilda sig och till arbete
            och om vi ska få en mångfald i vårt samhället, vilket vi faktiskt
            kämpar för och som vi har en ideologi för, då måste vi ge dem
            chansen, och då måste vi också vara beredda att ge mer till dessa
            grupper.
          </note>
          <note>
            Jag ser därför fram emot den öppning som skolministern har gett
            när det gäller dispensmöjligheterna.
          </note>
          <note>
            Och jag hoppas verkligen att det innebär att ingen kommer att
            bli utesluten nästa år utifrån de regler som vi nu har skärpt
            men som vi ändrar. Sedan får vi se vad utredningen kommer att
            ge.
          </note>
          <note>
            Anf. 81 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Sonja Fransson och jag är helt överens om att det
            måste få ta olika lång tid för elever, eftersom de har olika förutsättningar.
            Det ligger också i ett av direktiven till Gymnasiekommittén att
            se över detta.
          </note>
          <note>
            Min vision av framtidens skola är allmän förskola från fyra år.
            Då kanske flera går ut skolan när de är
          </note>
          <note>
            19-20 år. Andra kanske är färdiga när de är 23-24 år med själva
            ungdomsutbildningen. Och när man ska förlänga och lägga till kommer
            att bero på respektive elev. Men jag tror att vi måste se detta
            perspektiv, eftersom vi har den kunskapen i dag.
          </note>
          <note>
            De medel som i dag ändå finns till förfogande på regional nivå
            ser jag som en möjlighet för de elever som kanske inte vill åka
            till dessa fyra orter. De har möjligheter även på andra ställen
            i landet om några kommuner vill samverka.
          </note>
          <note>
            Det som är en positiv utveckling på gymnasiesidan är ju att det
            bildas fler och fler kommunala gymnasieförbund. Man har alltså
            en samverkan mellan kommuner. Det ger en ypperlig möjlighet att
            inom ett sådant kommunalt gymnasieförbund se till att man får
            del av dessa statliga medel, och det är rikligt med medel, och
            kanske bildar en grupp, t.ex. med rörelsehindrade elever, som
            får en utbildning som ligger inom det individuella programmet
            närmare hemmet men ändå i samverkan med flera kommuner där man
            tar hänsyn t.ex. till habilitering och sådant som vi vet brister
            om dessa elever går kvar i den kommunala skolan. Jag tycker att
            det är viktigt att man ser till att dessa medel verkligen används
            och inte går in i någon annan verksamhet nu när man har utvecklat
            kommunala gymnasieförbund.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 16.27 på förslag av talmannen att ajournera
            förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            13 § Svar på interpellation 2000/01:433 om trafikutbildning i
            skolan
          </note>
          <note>
            Anf. 82 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Ulla-Britt Hagström har frågat vilka åtgärder skolministern
            tänker vidta för att förbereda nollvisionen i trafiken redan i
            grundskolan samt på vilket sätt skolministern avser att stimulera
            körkortsutbildningen i gymnasieskolan.
          </note>
          <note>
            Person- och godstransporter är av central betydelse i vårt samhälle.
            Barn och ungdom är en särskilt utsatt grupp i trafiken. Ca 50
            barn dödas årligen i trafiken, och omkring 2 800 barn skadas.
            Det är därför angeläget att grundskolans undervisning ger utrymme
            för frågor om trafik och miljö. Tidigare omnämndes trafikfrågorna
            både i läroplanen (Lgr80) och i kursplanen för samhällskunskap.
            I den nuvarande läroplanen (Lpo94) anges rektors ansvar för att
            ämnesövergripande kunskapsområden, t.ex. trafik och miljö, integreras
            i undervisningen i olika ämnen. Jag avser att ge Statens skolverk
            i uppdrag att göra en utvärdering av den trafikundervisning som
            sker i grundskolan i dag för att kunna bedöma vilka ytterligare
            åtgärder som eventuellt kan vara befogade.
          </note>
          <note>
            Vad gäller förarutbildning i gymnasieskolan anser flera debattörer
            att samhället ska ta ett ökat ansvar för körkortsutbildningen
            dels därför att utbildningen är dyr, dels därför att antalet 18-åringar
            som har körkort har minskat under 1990-talet. Detta är förvisso
            korrekt, men vad som skett är framför allt en förskjutning av
            tidpunkten när man tar sitt körkort. Den nedgång i körkortstagande
            som ägt rum vid 18 års ålder hämtas i betydande grad upp några
            år senare. Nya forskningsresultat tyder på att det finns flera
            andra faktorer än ekonomin som bidragit till detta mönster.
          </note>
          <note>
            Jag ska i korthet ta upp några problem som är förknippade med
            körkortsutbildningen i gymnasieskolan och som förbisetts i den
            nu aktuella diskussionen.
          </note>
          <note>
            För det första har formerna för förarutbildning stor nationell
            räckvidd och utgör enligt min mening inte sådana frågor som är
            lämpade för beslut på kommunal nivå. Det handlar om bl.a. samhällets
            trafiksäkerhetspolitiska mål och rätten till en likvärdig utbildning.
            Det är alltså inte problemfritt att införa körkortsutbildning
            i gymnasieskolan i form av olika kommunala beslut.
          </note>
          <note>
            För det andra är det tveksamt om körkortsutbildning kan ske i
            samarbete med de lokala trafikskolorna så som lagen (1993:802)
            om entreprenadförhållanden i skolan i dag är utformad. Endast
            kurser som har en yrkesinriktad eller estetisk profil får läggas
            ut på entreprenad.
          </note>
          <note>
            För det tredje aktualiserar körkortsutbildning som erbjuds elever
            i gymnasieskolan i samarbete med trafikskolorna den komplicerade
            frågan om konkurrensförhållandena mellan offentliga och privata
            aktörer samt mellan olika privata aktörer. Lagen
          </note>
          <note>
            (1992:1528) om offentlig upphandling, som till stor del grundar
            sig på EU-direktiv, anger att entreprenaden ska gå till den som
            lagt det anbud som ekonomiskt är mest fördelaktigt. Det innebär
            att den trafikskola som vinner anbudet i princip tar hem i stort
            sett hela den lokala utbildningsmarknaden för personbilskörkort.
            Detta kommer att leda till en kraftig omstrukturering av trafikskolebranschen
            och innebära en försämrad konkurrens inom branschen. Det kan starkt
            ifrågasättas om det ligger i samhällets intresse att kommunerna
            på detta sätt påverkar utvecklingen inom det privata näringslivet.
          </note>
          <note>
            Kostnaden för en fullständig förarutbildning för samtliga 18-åringar
            kan uppskattas till mellan 1 ½
          </note>
          <note>
            och 2 miljarder kronor per år. Kostnaderna för att införa endast
            den s.k. teoridelen i förarutbildningen kan beräknas till 50 miljoner
            kronor per år. En annan konsekvens av körkortsutbildning i gymnasieskolan
            är att tid för annan undervisning bortfaller. Det är ytterst en
            fråga om vilka reformer som ska prioriteras.
          </note>
          <note>
            De kostnader som ett ökat samhälleligt åtagande i fråga om körkortsutbildning
            medför bör inte minst ställas mot det faktum att alla elever inte
            når gymnasieskolans mål.
          </note>
          <note>
            Mot bakgrund av de problem jag nu redovisat krävs enligt min
            mening ett helhetsperspektiv och en bred belysning av samtliga
            frågeställningar innan det är möjligt att ta ställning i frågan
            om trafikant- och förarutbildning i gymnasieskolan. Inom Regeringskansliet
            pågår för närvarande ett arbete med att ta fram ett underlag för
            den fortsatta behandlingen av frågan.
          </note>
          <note type="speaker">
            Anf. 83 ULLA-BRITT HAGSTRÖM (kd):
          </note>
          <note>
            Fru talman! Jag vill tacka för svaret på min interpellation om
            körkortsutbildningen i gymnasieskolan och dess samband med nollvisionen
            i trafiken. Inledningsvis vill jag också tacka skolminister Ingegerd
          </note>
          <note>
            Wärnersson för uppdraget till Skolverket att utvärdera trafikundervisningen
            i grundskolan. Jag tror nämligen att den har tappat mark under
            det senaste årtiondet.
          </note>
          <note>
            Det är också så att indragningar hos polisen - närpolisen - gjort
            att samverkan med skolan har minskat, vilket också är till men
            för trafikundervisningen. Om det inte finns eldsjälar på en skola,
            finns alltså risken att trafikundervisningen kommer bort. Jag
            vill därför fråga Ingegerd Wärnersson vilka direktiv Skolverket
            fått för denna uppföljning.
          </note>
          <note>
            Vad gäller gymnasieskolan och förarutbildningen svarar skolministern
            att det framför allt är en förskjutning av tidpunkten när man
            tar sitt körkort som gäller. Statistiken från Trafikregistret
            i Örebro visar dock på en nedgång också för 19-åringar, från 58,3
            %
          </note>
          <note>
            år 1994 till 48,6 % år 1998. Sedan går det upp med
          </note>
          <note>
            1 % år 2000. För 20-åringar är det en stadig nedgång, från 66,9
            % år 1994 till 57,7 % år 2000.
          </note>
          <note>
            Skolministern tar upp problemen med att endast kurser som har
            en yrkesinriktad eller estetisk profil får läggas ut på entreprenad.
            Ett annat problem är upphandlingen - att kommunerna skulle påverka
            utvecklingen inom det privata näringslivet. Men detta, statsrådet
            Wärnersson, är inte den enda upphandling som en skola gör. Det
            gäller ju läromedel, skolmat, skolskjutsar osv. Att kostnaden
            är hög kan jag hålla med om. Min tanke är inte att hela körkortet
            ska vara avgiftsfritt. Det kan gälla enbart teori, och det kan
            gälla teori och vissa praktiska övningar.
          </note>
          <note>
            Enligt Vägverket har ca 400 lärare av verket fått behörighet
            att förrätta förarprov. Dessa lärare finns vid ca 100 skolor.
            Under år 2000 avlades via dessa lärare och skolor sammanlagt 6
            099 körkort för bil, lastbil eller buss. De enda uppgifter som
            finns gäller körkortsutbildning knuten till fordonsprogrammet
            eller naturbruksprogrammet.
          </note>
          <note>
            Fru talman! Om riksdagen ska leva upp till målet nollvision i
            trafiken måste också riksdagen peka på vilken utbildning som är
            nödvändig för att nå målet.
          </note>
          <note>
            För trafikutbildning får man inte studiemedel. Trafikutbildning
            är dessutom momsbelagd. En ung person måste betala mer än 50 %
            i skatter och avgifter för en körlektion.
          </note>
          <note>
            Att sedan ställa tiden för körkortstagandet mot det faktum att
            alla elever inte når gymnasieskolans mål tror jag inte på - de
            mest teoritrötta kämpar sig nämligen igenom därför att de är starkt
            motiverade att klara sitt körkort - utan snarare är det motivationshöjande
            för gymnasieskolan. Det är positivt att ett arbete pågar inom
            Regeringskansliet för att ta fram underlag. Man måste nämligen
            väga vilken kunskap som i dagens samhälle är viktig för eleverna.
            I dag kräver ett antal arbeten körkort. Arbetslivets krav är alltså
            ett argument för.
          </note>
          <note>
            Med körkortsutbildning i gymnasieskolan skulle man också kunna
            hantera jämställdhetsproblematiken. Det faktum att kvinnor mer
            reser kollektivt och är mer positiva till kollektivtrafiken än
            män måste också belysas i utbildningen så att en helhetssyn på
            trafiken tas till vara.
          </note>
          <note>
            Ytterligare en fråga är vilket tidsperspektiv skolministern har
            för utvecklingen av körkortsutbildningen i gymnasieskolan. Det
            finns nämligen inte specificerat i direktiven till Gymnasiekommitté
            2000. Är det tänkt att också Gymnasiekommittén ska ta upp den
            här frågan?
          </note>
          <note>
            Anf. 84 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Om det ska finnas en körkortsutbildning eller inte
            i gymnasieskolan har debatterats många gånger i denna kammare,
            och många utredningar har också gjorts.
          </note>
          <note>
            Man kan fråga sig vilka orsakerna är till att körkortstagandet
            minskat vid 18 års ålder. En nyligen utkommen avhandling gjord
            av Hans Yngve Berg vid
          </note>
          <note>
            Linköpings universitet pekar på fyra troliga orsaker.
          </note>
          <note>
            En orsak är att i och med att den nya gymnasieskolan infördes
            1990-1992 säger sig ungdomar inte ha tid att ta körkort. Den treåriga
            gymnasieskolan har också medfört att en stor grupp ungdomar som
            tidigare hade ett arbete vid 18 års ålder numera går i skolan
            och därmed saknar en egen inkomst.
          </note>
          <note>
            Den andra orsaken är nedgången i den svenska ekonomin under 1990-talet.
            Många ungdomar ansåg sig inte ha råd att ta körkort.
          </note>
          <note>
            Den tredje orsaken är att behoven har förändrats.
          </note>
          <note>
            Många fler ungdomar studerar på högskolan än tidigare, och studierna
            äger dessutom oftast rum i en storstad där behovet av körkort
            upplevs som mindre.
          </note>
          <note>
            Körkort skaffar man sig i stället när man är klar med studierna
            vid 24-26 års ålder.
          </note>
          <note>
            Den fjärde orsaken är enligt Berg att bakom alla övriga förklaringar
            kan man även urskilja en värderingsförändring. Körkortsinnehav
            ses inte lägre i lika hög grad som ett bevis på inträde i vuxenenheten.
          </note>
          <note>
            Internationellt kan vi också se precis samma utveckling som i
            Sverige, att ungdomar tar körkort lite senare än vad de har gjort
            tidigare. De skjuter alltså upp körkortstagandet.
          </note>
          <note>
            Enligt gjorda undersökningar - en del gjordes redan 1989 - är
            det färre 18-åringar i dag som tar körkort. Men längre fram i
            åldrarna, 23-24 år, har antalet ökat betydligt. Det ger en bekräftelse
            på den avhandling som Hans Yngve Berg har gjort.
          </note>
          <note>
            Precis som Ulla-Britt Hagström anser jag att det är oerhört viktigt
            att man har goda kunskaper i trafiken. Det är därför som jag tycker
            att uppdraget till
          </note>
          <note>
            Skolverket är angeläget, där man ska se över vad som händer nu
            jämfört med när den gamla läroplanen gällde. Där var det mera
            detaljerat angivet vad man skulle göra i skolan. Hur följer rektor
            upp sitt ansvar?
          </note>
          <note>
            Vi håller på att utarbeta dessa direktiv till Skolverket, så
            jag får återkomma till hur de exakt ska vara utformade.
          </note>
          <note type="speaker">
            Anf. 85 ULLA-BRITT HAGSTRÖM (kd):
          </note>
          <note>
            Fru talman! Visst är det en intressant avhandling som skolministern
            redovisade. Det som framgår av den stämmer helt säkert.
          </note>
          <note>
            Målet är att det är 50 % av gymnasieungdomarna som ska gå vidare
            till högskolan. Så det är en väldigt stor grupp som inte tar körkort.
            Det börjar att utvecklas till en klassfråga. Vi kan inte komma
            ifrån att bilen är en förutsättning för frihet vid val av arbete,
            bostad och fritid. Körkortet skapar jämlikhet när det gäller kunskaper
            och möjligheter. Trafikutbildning är en kunskap för livet.
          </note>
          <note>
            18-24-åringar är i dag överrepresenterade i olycksstatistiken.
            Det skulle kunna tala emot ett införande av körkortsutbildning
            i gymnasieskolan och att man ska ta körkort i tidig ålder. Men
            det finns ett annat problem som kan vara bidragande, och det är
            att de dyra körkorten gör att många väljer att köra privat, kanske
            med förare som själva inte är så säkra.
          </note>
          <note>
            På detta sätt blir utbildningen inte lika gedigen. Vissa övningskör
            i trafikfarliga bilar. Ungdomar chansar vid körkortsprovet eftersom
            de inte har råd. Det finns också många ensamma föräldrar som inte
            har möjlighet att hjälpa sina ungdomar med träningen.
          </note>
          <note>
            Sveriges trafikskolors riksförbund är nu beredda att samverka
            med bilbranschen och gymnasieskolorna. Det tyder på att de inte
            hyser den oro att bli utkonkurrerade som statsrådet talade om.
          </note>
          <note>
            Utan att man ska se det som en partsinlaga vill jag ändå citera
            ur en intervju med Johan Thorén, en av initiativtagarna till att
            förbättra körkortsutbildningen i
          </note>
          <note>
            Sverige. Han säger:
          </note>
          <note>
            "Vi befinner oss i trafiken redan i barnvagnen.
          </note>
          <note>
            Om skolan ska vara en förberedelse för livet måste samhället
            ta sitt ansvar i denna viktiga fråga. Trafikfrågorna bör följa
            eleven från skolstarten och genom skoltiden. Att gymnasieskolan
            erbjuder en förberedande körkortsutbildning är en självklar fortsättning.
          </note>
          <note>
            Självklart måste trafikundervisningen in i våra skolor."
          </note>
          <note>
            Jag har läst att i Vännäs får eleverna 30 timmar teoriundervisning
            och 20 lektioner i körgård. Det motsvarar ungefär 40 % av körkortsutbildningen.
            För dem som sedan vill ta sitt körkort erbjuder trafikskolan ytterligare
            30 körlektioner till ett fast pris. På så sätt vet eleverna vad
            körkortet kommer att kosta samtidigt som de får en gedigen utbildning.
          </note>
          <note>
            Fru talman! Skolministern har alltså två vägar att gå, antingen
            att körkortsutbildningen ska berättiga till studiebidrag så att
            momsen kan sänkas eller att körkortsutbildning ska införas i gymnasieskolan
            helt eller delvis. Förr eller senare kommer körkortsutbildning
            att finnas i gymnasieskolan i det individuella valet eller som
            ett gemensamt ämne. Gymnasieskolor använder sig nämligen av körkortsutbildning
            som lockbete för att framställa sig som attraktiva att söka.
          </note>
          <note>
            Det är också troligt att pedagogiken kan utvecklas bättre inom
            skolans ram.
          </note>
          <note>
            I svaret säger skolministern att det pågår ett arbete inom departementets
            ram. Vilka direktiv och vilka tidsramar finns det för detta arbete?
            Jag sitter själv med i Gymnasiekommitté 2000, och dit har inte
            frågan förts, såvitt jag vet. Är det tanken att vi ska ta upp
            och diskutera den inom Gymnasiekommittén?
          </note>
          <note>
            Anf. 86 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Det är en lång rad frågor som fortfarande är oklara
            innan vi är beredda att föra över detta som ett uppdrag till Gymnasiekommittén.
            Frågan måste förberedas också tillsammans med andra departement.
            Den berör inte bara Utbildningsdepartementet. Också Näringsdepartemenet
            har ett stort ansvar. Frågan måste alltså först beredas. Ett klart
            besked är att den inte kommer att föras över till
          </note>
          <note>
            Gymnasiekommittén, eftersom den inte är tillräckligt förberedd,
            utan den kräver en egen utredning.
          </note>
          <note>
            En av de saker som vi måste titta på är bl.a. det som Ulla-Britt
            Hagström pekade på, nämligen att vissa skolor erbjuder en körkortsutbildning
            givetvis i syfte att vara attraktiva och locka till sig ungdomar.
          </note>
          <note>
            Precis som jag sade i mitt inledningsanförande handlar detta
            om en nationell likvärdighet. Då måste vi se efter hur dessa gymnasier
            har hanterat utbildningen och bedöma om den sker i enlighet med
            gällande lagstiftning.
          </note>
          <note>
            När det gäller upphandlingarna och entreprenaderna är det ett
            komplicerat område. Vi har också haft diskussioner med trafikskolorna
            och deras företrädare, men den frågan måste belysas ytterligare.
            Det är inte ovanligt att det i en stad med 30 000-40 000
          </note>
          <note>
            invånare finns två trafikskolor. Skulle man besluta att den ena
            trafikskolan - även om man följer gällande lagstiftning - fick
            bedriva denna undervisning är det klart att det vore negativt
            ur konkurrenshänseende för den andra trafikskolan. Detta måste
            ordentligt gås igenom så att konkurrensen mellan de privata trafikskolorna
            inte blir sned.
          </note>
          <note>
            Vi har hållit på länge att diskutera den här frågan.
          </note>
          <note>
            Vi har försökt att sätta oss in i den bit för bit. Min erfarenhet
            är att här finns en lång rad punkter som jag måste ha mer kunskap
            om innan jag är beredd att genomföra några förändringar.
          </note>
          <note>
            Sedan handlar det också om vem som ska vara ansvarig myndighet
            för ett förarprov. Den frågan diskuterades så sent som 1996 här
            i kammaren med anledning av propositionen om Vägverkets sektorsansvar
            inom vägtransportsystemet. Regeringen ansåg då att Vägverket även
            i fortsättningen skulle vara ansvarigt för förarprövning. Utskottet
            ställde sig bakom det förslaget. Inget annat förslag har lyfts
            fram.
          </note>
          <note>
            Inom Kommunikationsdepartementet fanns det en promemoria, Kör
            i skolan, som innebar att gymnasieskolan borde ha ett övergripande
            ansvar för förarutbildning och förarprov. Inte heller i riksdagsdebatten
            som föregick det beslutet berördes den här frågan.
          </note>
          <note>
            Det är många delfrågor i det här som vi måste lägga upp på bordet
            innan vi är färdiga att lägga fram ett förslag. Därför kan jag
            inte i dag ange någon tid, men det pågår nu ett förberedande arbete
            i departementet.
          </note>
          <note type="speaker">
            Anf. 87 ULLA-BRITT HAGSTRÖM (kd):
          </note>
          <note>
            Fru talman! Tack, Ingegerd Wärnesson. Jag tror ändå att tiden
            hastar, därför att det är flera skolor som inför trafikutbildning.
            Det ses som väldigt positivt och är väldigt positivt. Därför tycker
            jag att vi från riksdagen verkligen ska stimulera och ställa oss
            bakom detta.
          </note>
          <note>
            När det gäller diskussionen med andra departement förstår jag
            om man måste välja en sådan väg som att sänka momsen. Jag har
            haft en interpellationsdebatt med Björn Rosengren i frågan. Han
            var inte alls beredd att sänka några skatter, för han menade att
            man inte ska subventionera vad gäller ungdomar. Jag menar att
            det inte alls skulle vara fråga om subventioner. Att ungdomar
            ska behöva betala mer än
          </note>
          <note>
            50 % i skatter och avgifter är i stället konfiskation mot ungdomar
            från vår sida.
          </note>
          <note>
            Sedan borde faktiskt upphandlingen kunna ske gymnasieskola för
            gymnasieskola. Jag kan inte se att kommuner måste göra en gemensam
            upphandling. Vi har ju väldigt mycket vana vid den typen av upphandling.
            Det var mycket diskussioner i samband med upphandlingen av t.ex.
            färdtjänst om hur taxiföretagen skulle slås ut osv. Jag tror att
            den problematiken har löst sig. Jag tror inte att problemen är
            så stora som ministern tror, för då skulle inte trafikskolorna
            själva vilja gå på den här linjen. Sveriges trafikskolors riksförbund
            stöder ju förslaget.
          </note>
          <note>
            Sedan är det också jämställdhetsfrågan. Det gäller att få in
            diskussionen om kommunikation mycket mer i skolan. I Vägverkets
            ledning sitter inte en enda kvinna. Banverket utgörs till 92 %
            av män. I Luftfartsverkets ledning är 90 % män. Sjöfartsverket
            är lite bättre med 70 % män, alltså 30 % kvinnor. Över huvud taget
            måste hela kommunikationsfrågan in i diskussionen, och det tror
            jag lämpligt kan ske i samband med trafik- och körkortsundervisning.
          </note>
          <note>
            Anf. 88 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! I den debatt som pågår om körkortsutbildning kan
            jag konstatera att Vägverket inte har sett ett behov av att körkortsutbildningen
            förs in i gymnasieskolan, utan debatten har förts av privata intressenter
            och andra som har engagerat sig i frågan.
          </note>
          <note>
            Men vi har inte fått några signaler om detta.
          </note>
          <note>
            Om jag nu ska summera upp det hela är det viktigt att titta på
            om det är så att det stora flertalet av våra ungdomar vid en ålder
            som i och för sig är högre än
          </note>
          <note>
            18 men som närmar sig 24-26 år har körkort. De procentsatser
            som vi har att titta på just nu handlar om 70-72 % som har körkort,
            och det är faktiskt relativt många. Vi ska titta på vad entreprenaderna
            kommer att innebära och se på konkurrensen i offentligt och privat
            perspektiv. Vi ska också titta på, vilket är viktigt, kostnaderna
            för skolan totalt i relation till andra utgifter på gymnasieskolan
            som vi har för att nå de mål som vi redan har satt upp och för
            vilka vi ibland känner att vi har bristande resurser för att kunna
            nå.
          </note>
          <note>
            Men, som sagt, det är viktigt att frågan belyses från olika håll.
            Det är därför som vi nu förbereder ett arbete på Utbildningsdepartementet
            tillsammans med övriga departement.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2000/01:449 om maxtaxa - lokal demokrati
          </note>
          <note>
            Anf. 89 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Kenneth Johansson har frågat mig vad jag avser vidta
            för åtgärder för att garantera kompensation för kostnadsökningen
            för en eventuell ökad efterfrågan på barnomsorg i de kommuner
            som genomför maxtaxan. Kenneth Johansson har även frågat mig vilka
            åtgärder jag avser vidta för att stärka den lokala demokratins
            möjligheter att utforma barnomsorgen samt vilka åtgärder jag avser
            vidta för att stärka föräldrarnas och familjernas självbestämmande.
          </note>
          <note>
            Regeringen har bedömt att kostnaden för maxtaxan uppgår till
            3 400 miljoner kronor per år. Beloppet grundar sig på en beräkning
            av skillnaden mellan kommunernas samlade avgiftsintäkter före
            och efter genomförandet av reformen. Några beräkningar av eventuella
            dynamiska effekter, som ökad vistelsetid eller ökade skatteintäkter
            för kommunerna, finns inte med i det beloppet.
          </note>
          <note>
            I dagsläget är 76 % av alla barn i åldrarna 1-5 år inskrivna
            i förskoleverksamhet. Av dem som står utanför utgörs de största
            grupperna av barn som är hemma med en föräldraledig förälder,
            ca 11 %, eller med en arbetslös förälder, ca 3 %. Dessa barn kommer
            att bli erbjudna plats i förskoleverksamhet minst tre timmar om
            dagen. Kommunerna blir kompenserade för ökade kostnader med anledning
            av dessa reformer genom en höjning av det generella statsbidraget
            till kommuner med totalt 500 miljoner kronor per år. Fr.o.m. den
            1 januari 2003 kommer alla barn i åldrarna 4-5 år att erbjudas
            allmän förskola. Kommunerna kompenseras även för denna reform
            genom en höjning av det generella statsbidraget. Efter att dessa
            reformer är genomförda erbjuds i princip alla barn förskoleverksamhet.
          </note>
          <note>
            Möjligheten att de barn som redan är inskrivna i verksamheterna
            kommer att få längre vistelsetider har påpekats. Jag vill i det
            sammanhanget påminna om att bestämmelserna i skollagen, 1985:1100,
            om kommunernas skyldighet att tillhandahålla förskoleverksamhet
            och skolbarnsomsorg i den omfattning som behövs med hänsyn till
            föräldrarnas förvärvsarbete eller studier, fortfarande gäller.
            En möjlig effekt av maxtaxan är att de föräldrar som i dagsläget
            jäktar och stressar för att hålla nere barnens tider i verksamheterna
            av ekonomiska skäl nu vågar välja lite längre vistelsetider för
            sina barn. Men det kan också bli så att föräldrar till följd av
            lägre avgifter kan minska sin arbetstid och därmed barnets vistelsetid
            i förskoleverksamheten något.
          </note>
          <note>
            Det är väldigt viktigt för mig att förskoleverksamheten och skolbarnsomsorgen
            håller en hög kvalitet.
          </note>
          <note>
            Därför har särskilda medel om 500 miljoner kronor årligen avsatts
            till de kommuner som inför maxtaxan.
          </note>
          <note>
            Dessa medel ska användas för personalförstärkningar och kompetenshöjande
            åtgärder för förskollärare, fritidspedagoger och barnskötare som
            arbetar inom verksamheterna.
          </note>
          <note>
            Statens skolverk kommer att få regeringens uppdrag att noga följa
            upp reformen om maxtaxa, allmän förskola m.m. Uppföljningen av
            de samlade ekonomiska effekterna för kommunerna får utvisa om
            det föreligger skäl för regeringen att återkomma i frågan om den
            ekonomiska kompensationen till kommunerna.
          </note>
          <note>
            I de kommuner som inför maxtaxan i förskoleverksamheten och skolbarnsomsorgen
            ska alla verksamhetsformer omfattas av denna; förskola, familjedaghem
            och fritidshem. Detta gäller såväl verksamheter som bedrivs i
            kommunal regi som enskilda verksamheter som bedrivs med kommunala
            bidrag.
          </note>
          <note>
            Maxtaxan begränsar således inte föräldrars möjlighet att välja
            verksamhetsform för sina barn. Däremot minskar maxtaxan barnomsorgskostnaderna
            för de allra flesta barnfamiljer. Den gör det också möjligt att
            gå från arbetslöshet till arbete, öka sin arbetstid eller ta ett
            bättre betalt arbete utan att förlora all inkomstökning i höjda
            barnomsorgsavgifter.
          </note>
          <note>
            Skolverket har i en enkät som år 1999 gick ut till föräldrarna
            till 100 000 barn bl.a. ställt frågor om attityder till barnomsorgen.
            Av svaren på enkäten framgår att flertalet föräldrar är nöjda
            med den omsorgsform sin barnet har. Mest nöjda är de föräldrar
            vars barn har plats i förskola eller familjedaghem,
          </note>
          <note>
            90 % nöjda. Mindre nöjda är de som inte har plats,
          </note>
          <note>
            74 % nöjda. Av dem som inte har plats och är missnöjda vill det
            stora flertalet ha en plats. Detta talar sitt tydliga språk.
          </note>
          <note>
            Ser man det ur barnfamiljernas synvinkel - och det vill jag göra
            - är ju problemet med barnomsorgen inte att den har blivit alltför
            lättillgänglig. Problemet är att det fortfarande finns föräldrar
            som skulle vilja ha men inte får förskoleverksamhet för sina barn
            därför att dagens regelsystem inte tillåter det, därför att avgifterna
            är för höga eller därför att det saknas platser. Problemet är
            att det fortfarande finns barn som mer än någonsin skulle behöva
            förskolan, men inte får del av den.
          </note>
          <note>
            Maxtaxa, allmän förskola och förskoleverksamhet för arbetslösas
            och föräldraledigas barn är därför en viktig och nödvändig reform
            för barnens och barnfamiljernas skull.
          </note>
          <note type="speaker">
            Anf. 90 KENNETH JOHANSSON (c):
          </note>
          <note>
            Fru talman! Jag får börja med att tacka för svaret.
          </note>
          <note>
            Runtom i landet pågår diskussioner om hur man ska förhålla sig
            till regeringens och stödpartiernas maxtaxereform. Många känner
            sig i praktiken tvingade att införa maxtaxa i barnomsorgen trots
            att man lokalt har andra önskemål om utformningen därför att man
            annars går miste om stora belopp i statsbidrag. Trots detta är
            det många kommuner om tvekar såväl av demokratiska som av ekonomiska
            skäl.
          </note>
          <note>
            Vad vi ser är en mycket tydlig ideologisk skillnad mellan socialistisk
            barnomsorgspolitik, där stat och kommun - inte föräldrarna - styr
            över barnens omsorg, och Centerpartiets syn, som innebär att samhället
            stöder föräldraskapet och att familjen styr över sin tid och valet
            av barnomsorgsform. Maxtaxan gynnar de bäst ställda barnfamiljerna,
            omfattar inte alla barn och innebär att föräldrarna kommer att
            öka barnens vistelsetid i barnomsorgen. "Mer tid för barnen" blir
            bara en läpparnas bekännelse om vänstergängets mål att alla barn
            ska stöpas i samma form blir gällande norm i kommunerna.
          </note>
          <note>
            Det statliga familjepolitiska stödet måste ge familjen utrymme
            för enskilda beslut, valfrihet och flexibla lösningar. Maxtaxan
            passar helt enkelt inte i ett modernt samhälle. Vi måste, tycker
            jag, riva upp maxtaxebeslutet och myndigförklara föräldrarna.
          </note>
          <note>
            Centerpartiet har tillsammans med Folkpartiet,
          </note>
          <note>
            Kristdemokraterna och Moderaterna presenterat ett alternativ
            som ger ökad valfrihet och mångfald, omfattar alla barn och ger
            förutsättningar för ökad jämställdhet.
          </note>
          <note>
            Statens skolverk ska enligt skolministern följa de kommunala
            kostnaderna, och regeringen ska återkomma om kompensationen till
            kommunerna. Min fråga var om regeringen garanterar kompensation
            för kostnader som en ökad efterfrågan på barnomsorg, föranledd
            av maxtaxan, medför. När får i så fall kommunerna sin kompensation?
            Enligt Kommunförbundets uträkningar kommer maxtaxan att kosta
            kommunerna en och en halv miljard extra om de ska klara prognostiserad
            ökning av efterfrågan. Maxtaxan är enligt Kommunförbundet med
            andra ord grovt underfinaniserad.
          </note>
          <note>
            Hur ska då den lokala demokratin stärkas? Beträffande taxan finns
            inga öppningar om man ska få statsbidrag, vilket naturligtvis
            är svårt att säga nej till.
          </note>
          <note>
            Staten vet bäst. Skulle någon kommun "krångla" och inte vilja
            införa maxtaxan utgår 500 miljoner kronor i kvalitetspengar -
            dock endast till de kommuner som just inför maxtaxan.
          </note>
          <note>
            Föräldrarna, som jag anser är experter på sina barn, ska enligt
            regeringen hålla sig till vad staten sagt. Ser inte skolministern
            några demokratiska problem? Varför är det så farligt och så fel
            att låta föräldrarna bestämma om hur barnens omsorg ska utformas?
          </note>
          <note>
            Anf. 91 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Jag hoppas att Kenneth Johansson har läst läroplanen
            för förskolan, för det är en härlig läsning. Man ser verkligen
            varje barn och varje barns unika möjlighet att utvecklas. Det
            är en läroplan där man både ser omsorgen, leken och möjligheten
            att stimulera den pedagogiska utvecklingen i samarbete med barnen.
            Jag tycker att det är ett utmärkt dokument. Det var också med
            glädje vi kunde föra in delar av förskolans läroplan i den läroplan
            som gäller för grundskolan. Det gäller just att vi ser helheten
            i barns liv.
          </note>
          <note>
            När vi kommer in på grundskolan är det givetvis viktigt att barnen
            får ämneskunskaper, men betydelsen av lek och drama, osv., är
            också stor. Det finns tydligt och klart i förskolans läroplan.
          </note>
          <note>
            Det handlar inte om att stöpas i samma form -
          </note>
          <note>
            tvärtom. Det handlar verkligen om att låta hundratusen blommor
            blomma, skulle jag vilja säga, med denna läroplan som bas.
          </note>
          <note>
            Varför var förslaget om maxtaxa så viktigt för oss socialdemokrater
            och för miljöpartister och vänsterpartister, som har stött det?
            En av anledningarna var att vi följde rapporter som OECD har lagt
            fram. De visar på att vi har en bra förskola, men det som visade
            en negativ utveckling var just kostnaderna. Föräldrar fick betala
            mer och mer för omsorgen, trots att kvaliteten inte ökade. Vi
            kunde se att det blev fler barn i barngrupperna och mindre personal
            under 90-talet, men man fick ändå betala mera.
          </note>
          <note>
            Tanken har aldrig varit att man ska betala dubbelt.
          </note>
          <note>
            Man ska inte både betala skatt till kommunen för att få en bra
            omsorg för barnen och betala väldigt mycket en gång till genom
            höga avgifter. Det är inte ett system som håller för mig, utan
            det måste finnas en rimlighet. Det är därför som vi såg det som
            angeläget att stoppa denna utveckling och lägga avgifterna på
            en nivå som vi kan bedöma är mer rimlig i förhållande till det
            man får som förälder.
          </note>
          <note>
            Vi pratar om valfriheten. Eftersom detta inte på något vis är
            begränsat till den verksamhet som sker i förskolan - det gäller
            oavsett var man har sin verksamhet och även olika huvudmän - är
            maxtaxan i sig inget hinder för valfrihet. Den erbjuds alla. Vi
            ser också till att den ger dem som tidigare stod utanför en möjlighet
            att ha sina barn i förskolan. Det gällde arbetslösa eller par
            som hade fått glädjen av ytterligare barn och ändå ville ge tidigare
            barn en möjlighet att vara kvar i förskolan när syskonet föddes.
            Någon begränsning av valfriheten kan jag inte se, eftersom det
            gäller alla de olika former som finns inom förskolan. Den uppfattningen
            delar jag alltså inte.
          </note>
          <note>
            De 500 miljonerna följer maxtaxan. Det är helt naturligt, för
            det kan bli så - precis som vi har skrivit i propositionen och
            som finns angivet i riksdagsbeslutet - att fler barn efterfrågar
            barnomsorg. Då finns det också en möjlighet att göra personalförstärkningar
            just med de 500 miljoner som regeringen har aviserat.
          </note>
          <note type="speaker">
            Anf. 92 KENNETH JOHANSSON (c):
          </note>
          <note>
            Fru talman! Våra barn ska självklart ha tillgång till bra dagis
            och förskolor, och inte minst till sina föräldrar. Småbarnstiden
            får inte ses som ett hinder för kvinnors och mäns möjligheter
            att förvärvsarbeta.
          </note>
          <note>
            Men nya normer skapas, och föräldrar, barn och arbetsliv ställer
            helt andra krav än tidigare på hur de offentliga stöden ska utformas.
          </note>
          <note>
            Centerpartiet har varit föregångare inom familjepolitiken, och
            grundidén i det förslag som vi har varit med om att ta fram som
            alternativ till maxtaxan är ett familjepolitiskt stöd anpassat
            till 2000-talet. Vi vill helt enkelt ge föräldrarna redskap för
            att själva kunna disponera tiden och stödet under småbarnsåren.
          </note>
          <note>
            Jag har läst läroplanen. Jag tycker att det allra mesta i den
            är bra. Jag tycker dock att avgiftssättningar är en kommunal uppgift.
            Jag tycker att man ska ha förtroende för kommunalt förtroendevalda
            och tro att de kan göra de bedömningarna och ställningstagandena
            med ansvar inför väljarna lokalt. Det är en principfråga för oss
            inom Centerpartiet. Statliga pekpinnar behövs inte i den delen.
            Låt ansvaret tas lokalt.
          </note>
          <note>
            Regeringens maxtaxereform gynnar också de bäst ställda barnfamiljerna
            utan att ge något större mervärde till de lågavlönades familjer
            - en bakvänd fördelningspolitik. Vårt förslag är ett barnomsorgskonto
            som är lika för alla barn.
          </note>
          <note>
            Det är naturligtvis inte så som skolministern sade, dvs. att
            det finns en valfrihet med maxtaxan och att den gäller alla barn.
            De som inte väljer barnomsorg får ingenting av vare sig de 3,4
            miljarderna eller den halva miljarden i kvalitetspengar.
          </note>
          <note>
            Det alternativ som vi förespråkar innebär att alla barn ges samma
            rätt. Alla barn har möjlighet att ta del av resurserna. Sedan
            är det upp till föräldrarna och familjen att avgöra hur man vill
            använda pengarna.
          </note>
          <note>
            Centerpartiets familjepolitik stimulerar också alternativa former
            för barnomsorgen och har en klar jämställdhetsprofil.
          </note>
          <note>
            Maxtaxan är bara ytterligare ett exempel på återgång, menar jag,
            till centralstyrning av kommunerna genom specialdestinerade statsbidrag,
            vilket skolministern verkar ha en förkärlek för. Jag menar att
            det faktiskt är ett flagrant övergrepp på den lokala demokratin.
            I stället borde vi utveckla och stärka det kommunala självstyret.
            De människor som är satta att sköta gemensamma angelägenheter
            måste också få befogenheter och förtroende att göra det. Jag och
          </note>
          <note>
            Centerpartiet har förtroende för att kommunalt förtroendevalda
            klarar denna uppgift utan statliga pekpinnar.
          </note>
          <note>
            Jag frågade varför det är så farligt att låta föräldrarna bestämma,
            varför staten vet bäst och varför man inte har tilltro till föräldrarna.
            Skolministern hänvisade till en enkät, men den var ju lite av:
            Som man ropar får man svar. Ett valfrihetsalternativ à la den
            modell som jag förespråkar skulle ge ytterligare en möjlighet
            att välja på. Min fråga är: Är skolministern beredd att ta med
            ett sådant alternativ som jag förespråkar i nästa enkät?
          </note>
          <note>
            Till slut vill jag återigen ta upp underfinansieringen i maxtaxereformen,
            som enligt Kommunförbundet alltså uppgår till 1 ½ miljard. Det
            är en grov underfinansiering. Beräkningar i min hemkommun, Falu
            kommun, pekar på att det handlar om uppemot 20
          </note>
          <note>
            miljoner kronor som en prognostiserad ökad efterfrågan skulle
            innebära. Jag upprepar frågan, skolministern: Är det garantier
            på att de kommuner som nu får ökad efterfrågan också tillhandahålls
            medel?
          </note>
          <note>
            Anf. 93 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Skolverkets undersökning 1999 gick ut till föräldrar
            till 100 000 barn. Det är alltså en oerhört stor och omfattande
            undersökning. Den visar klart och tydligt att man vill ha sin
            förskola och att man är nöjd med den verksamhet man har barnen
            i.
          </note>
          <note>
            Tittar vi på utvecklingen av vilken verksamhet man vill ha ser
            vi också en förändring ute i kommunerna. I
          </note>
          <note>
            många kommuner ser man i dag att efterfrågan på förskola har
            ökat. Det är färre som efterfrågar att ha kvar sin barnomsorg
            i t.ex. ett familjedaghem. I vissa kommuner är dock fortfarande
            familjedaghemmens andel högre.
          </note>
          <note>
            Det som var viktigt för oss i maxtaxereformen var just att se
            till att det inte skulle vara någon skillnad för föräldrarna när
            det gäller var de har sina barn. Det perspektivet är väldigt viktigt
            när man pratar om valfriheten. Där hoppas jag att Kenneth Johansson
            och jag kan vara överens: Förslaget med maxtaxan är faktiskt lika
            för alla, oavsett vilken verksamhetsform man har sitt barn i.
            Det är ingen skillnad om verksamheten är kommunal eller drivs
            av någon annan.
          </note>
          <note>
            Där skiljer sig detta från det förslag som Centerpartiet för
            fram och har fört fram i många år. Det är två helt olika modeller.
            Här pratar vi om ett vårdnadsbidrag som alltså inte alls handlar
            om taxor utan har en helt annan fokusering. Det vi har avsett
            och syftat till med detta är just att man inte ska behöva betala
            de höga avgifter som finns på sina håll. Vi anser inte att det
            är likvärdigt att skillnaden mellan kommunerna kan röra sig om
            flera tusen kronor. En förälder måste kunna flytta mellan kommunerna
            och veta hur mycket detta kommer att kosta oavsett om man bor
            i stad A eller stad B. Det här ska inte vara ett hinder för människors
            rörlighet.
          </note>
          <note>
            Kostnaderna har också gått upp. Den faktiska kostnaden för just
            avgifterna har ökat från 10 till
          </note>
          <note>
            17 % för en familj i dag.
          </note>
          <note>
            Sedan ska givetvis kommunpolitiker ha möjlighet att styra och
            ställa över sin egen verksamhet. Men det har ju kommunerna. Kommunerna
            har haft en kärv situation under 90-talet; det vet vi. De har
            drabbats av hög arbetslöshet osv. som har gjort att skatteintäkterna
            har minskat. Då är bidrag och det man tar in via avgifter en möjlighet
            att styra upp sin ekonomi, och det har man gjort på olika sätt.
            När vi nu ser till att kommunerna kompenseras ger vi en möjlighet
            till kommunerna att själva fundera över var man vill sätta nivåerna
            på sina taxor, även om vi har satt ett tak för själva taxan.
          </note>
          <note>
            När det gäller de beräkningar som är gjorda av
          </note>
          <note>
            Kommunförbundet är vi i dag överens om var kostnaderna ska ligga
            för den s.k. maxtaxan. Den beräkning på 1 ½ miljard som Kommunförbundet
            har aviserat handlar om att man tror att det kommer att bli många
            fler barn som går in i verksamheten, och då kan kostnaderna öka
            med 1 ½ miljard. Men som jag sade i svaret har Skolverket nu fått
            regeringens uppdrag att noga följa upp reformen om maxtaxa och
            allmän förskola. Uppföljningen av de samlade ekonomiska effekterna
            för kommunerna får utvisa om det föreligger skäl för regeringen
            att återkomma i frågan om den ekonomiska kompensationen till kommunerna.
            Detta står vi fast vid. Det har sagts i propositionen. Vi tänker
            noggrant följa detta och om behov uppstår återkomma till riksdagen.
          </note>
          <note type="speaker">
            Anf. 94 KENNETH JOHANSSON (c):
          </note>
          <note>
            Fru talman! Jag återkommer till den enkät som åberopas av skolministern.
            Det finns inget valfrihetsalternativ i den. De som t.ex. vill
            välja att vara hemma en kort period efter det att föräldraförsäkringen
            har gått ut har inte kunnat svara detta. Det här är en mycket
            begränsad och styrd enkätundersökning som saknar de alternativ
            vi från Centerpartiets sida också vill kunna erbjuda.
          </note>
          <note>
            Resonemanget att det ska vara lika när man flyttar mellan kommuner
            är ganska häpnadsväckande. Det skulle betyda, skolministern, att
            regeringen också när det gäller kommunalskatten och avgifter på
            en rad andra områden skulle ta ifrån kommunerna deras befogenhet
            att fatta beslut inom sina egna ansvarsområden. Det är hårresande!
            Det här är tendenser som jag ser allvarligt på - att staten kommer
            med pekpinnar, att staten och regeringen vet bäst. Vi från Centerpartiet
            vill verkligen varna för att låta dessa tendenser få ökat stöd.
          </note>
          <note>
            När det gäller garantier har jag nu två gånger hört vad skolministern
            säger om att detta ska följas upp och att man ska återkomma. Men
            min fråga var: Ger skolministern garantier för att det kommer
            en utbetalning om min hemkommun Faluns prognos på 20
          </note>
          <note>
            miljoner är en riktig bedömning? Är det regeringens besked? Det
            tycker jag vore rimligt att få svar på.
          </note>
          <note>
            Till sist vill jag säga att efter den här debatten är jag ytterligare
            styrkt i min uppfattning att det krävs en ny regering för mer
            tid med barnen, valfrihet och en rättvisare familjepolitik.
          </note>
          <note>
            Anf. 95 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Och jag som skolminister ser det som angeläget att
            nuvarande regering får fortsätta efter valet så att vi verkligen
            kan se till att maxtaxereformen och reformen om allmän förskola
            från fyra år och uppåt får genomslag och kraft.
          </note>
          <note>
            Jag vill också tillägga att i den undersökning som
          </note>
          <note>
            Skolverket har gjort fanns alternativet att vara hemma med. Man
            har alltså haft en möjlighet, för första gången, att också markera
            det. Jag kan inte ange exakt antal, men jag kan tala om att det
            var en mycket liten grupp som kryssade för detta alternativ. Här
            får vi i så fall återkomma med en redovisning, men det var första
            gången detta över huvud taget varit med i en undersökning så att
            föräldrar getts möjlighet att tycka om det.
          </note>
          <note>
            Vi har olika uppfattning om hur vi vill hantera en maxtaxa och
            ett vårdnadsbidrag. Centern har haft den här uppfattningen i många
            år; vi har haft vår uppfattning och har nu lagt fram en maxtaxereform.
            Jag tycker att det är oerhört bra att inte ekonomin ska styra.
            Jag tycker också att det är bra med alla reformer som vi kan göra
            för att se till att föräldrar kan vara hemma längre med sina barn,
            att utöka kontaktdagarna, att stärka barnbidrag osv. Alla de reformerna
            sammantaget är det bästa för barnen. Att det är barnets bästa
            som ska gälla är jag övertygad om att vi kan vara överens om.
            Sedan är vi oense om medlen, hur vi ska uppnå det.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 2000/01:414 om idrotten i skolan
          </note>
          <note>
            Anf. 96 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Maria Larsson har frågat mig vad jag avser vidta
            för åtgärder för att öka den fysiska aktiviteten bland eleverna
            i grundskolan och gymnasieskolan. Hon har även frågat vad jag
            tänker göra för att stärka idrottsämnets ställning samt för att
            lyfta fram dessa frågor i lärarutbildning och lärarfortbildning.
          </note>
          <note>
            Jag instämmer i att den ökande andelen överviktiga individer
            i samhället är ett problem för folkhälsan.
          </note>
          <note>
            Detta måste diskuteras och uppmärksammas av hela samhället och
            är inte ett problem som kan lösas endast i och av skolan.
          </note>
          <note>
            Därför har Folkhälsoinstitutet fått regeringens uppdrag att leda
            och tillsammans med andra myndigheter och organisationer genomföra
            ett fysiskt aktivitetsår, som har fått namnet Sätt Sverige i rörelse
          </note>
          <note>
            2001. Inom ramen för denna satsning förbereds bl.a.
          </note>
          <note>
            kunskapsstöd för personal och övriga beslutsfattare inom skolan
            i form av en särskild idéskrift och en serie seminarier och konferenser.
            Ett nationellt underlag för högskolekurser i utomhuspedagogik
            som vänder sig till lärarutbildningar, olika fortbildningsmodeller
            och pedagogiska program är också under utarbetande.
          </note>
          <note>
            I skolan arbetas det med dessa frågor utifrån ett brett perspektiv
            där eleverna skaffar sig kunskaper om goda levnadsvanor, främst
            inom ämnena idrott och hälsa och hem- och konsumentkunskap. Idrott
            och hälsa är utifrån olika aspekter, främst ur folkhälsosynpunkt,
            ett viktigt ämne.
          </note>
          <note>
            När det gäller tiden för ämnet idrott och hälsa så är det beträffande
            grundskolan bara svenska och matematik som har mer tid till sitt
            förfogande än ämnet idrott och hälsa. Grundskolans timplan garanterar
            den minimitid som eleverna ska få i ett visst ämne eller vissa
            ämnesgrupper, och denna tid kan mycket väl utökas genom lokala
            beslut.
          </note>
          <note>
            På gymnasieskolan är det av kärnämnena bara svenska och svenska
            som andra språk som har en större omfattning än idrott och hälsa.
            Den kurs, idrott och hälsa B, som tidigare ingick som karaktärsämneskurs
            på vissa studieinriktningar erbjuds nu alla elever inom ramen
            för det individuella valet. Det innebär att B-kursen nu finns
            tillgänglig för en större del av eleverna i gymnasieskolan.
          </note>
          <note>
            I propositionen 1998/99:107 En idrottspolitik för
          </note>
          <note>
            2000-talet - folkhälsa, folkrörelse och underhållning förde regeringen
            fram sin syn på hur viktigt samarbetet mellan skolan och de lokala
            idrottsföreningarna är och att detta samarbete bör utvecklas.
          </note>
          <note>
            På många håll i landet förekommer det projekt med stöd ur Allmänna
            arvsfonden. Ett utmärkt exempel på detta är Bunkefloprojektet.
            Det är ett hälsoprojekt gemensamt för idrottsrörelsen och skolan.
          </note>
          <note>
            Idén är att påverka barns och ungdomars livsstil och studera
            den effekt en sådan påverkan har på socialt beteende, attityd
            till missbruk, studieresultat etc. Jag ser mycket positivt på
            det som sker i Bunkeflo, där eleverna får möjlighet att ha rörelse
            på schemat varje dag.
          </note>
          <note>
            Idrott och hälsa är således ett prioriterat ämne i såväl grund-
            som gymnasieskolan, och regeringen har markerat vikten av ämnet
            bl.a. genom att anslå medel från Allmänna arvsfonden till lokala
            utvecklingsprojekt. Jag anser det viktigt att fortsätta stimulera
            till lokal utveckling genom att poängtera den stora betydelsen
            av fysisk aktivitet i skolan, även utanför ramen för ämnet idrott
            och hälsa.
          </note>
          <note>
            Jag vill också peka på de breda möjligheter som i dag finns inom
            ämnets ramar. Debatten om fysisk aktivitet har hittills varit
            starkt fokuserad på frågan om det behövs fler särskilda idrottstimmar
            eller inte.
          </note>
          <note>
            Det är dags att överge den diskussionen nu. Målet måste i stället
            vara att integrera fysisk aktivitet som en mer vanlig, naturlig
            och oundviklig del i hela skolarbetet för alla elever. Skolan
            bör även arbeta aktivt för att nå de elever som väljer att skolka
            från idrottsundervisningen, och det bör inte ges möjlighet att
            välja bort fysisk aktivitet på grund av ointresse. I den pågående
            försöksverksamheten med utbildning utan timplan i grundskolan
            arbetar nu omkring 20 % av landets grundskolor bl.a. med modeller
            för en sådan ämnesintegrering.
          </note>
          <note>
            Sammanfattningsvis anser jag det mycket angeläget att elevers
            fysiska aktivitet prioriteras och uppmuntras, både inom ramen
            för ämnet idrott och hälsa och i andra ämnen. Detta kan och bör
            emellertid göras med utnyttjande av de möjligheter som nuvarande
            regelverk ger.
          </note>
          <note type="speaker">
            Anf. 97 MARIA LARSSON (kd):
          </note>
          <note>
            Fru talman! Jag vill tacka skolministern för svaret.
          </note>
          <note>
            Om jag tolkar det rätt är inte skolministern beredd att föreslå
            några större förändringar i framtiden.
          </note>
          <note>
            Jag håller med skolministern om att skolan inte ensam kan åstadkomma
            underverk på det här området. Kampanjer i alla ära, men jag tror
            att de också har en begränsad räckvidd. Jag tror att skolans roll
            i en förändring på området är omistlig. Integration måhända, men
            det kommer inte att gagna en utökning av idrottsämnet. Det är
            min övertygelse efter att ha vistats ett ganska stort antal timmar
            i skolan.
          </note>
          <note>
            Det förvånar mig svårt att inte skolministern är beredd att diskutera
            ett utökat antal timmar med idrott och hälsa i skolan. Man kan
            visserligen på gymnasienivå välja till kurs B i idrott och hälsa
            på alla program numera, ett individuellt val. Javisst, men den
            som gör det individuella valet är ju en person som redan är intresserad
            och fysiskt aktiv på sin fritid. Målet måste vara att få med dem
            som i dag rör sig för lite, och de är ganska många.
          </note>
          <note>
            Verkligheten i ett lite historiskt perspektiv ser ut så här:
          </note>
          <note>
            Det har blivit allt mindre idrott på skolschemat.
          </note>
          <note>
            År 1928 hade eleverna 4 timmar i veckan, och man hade mellan
            15 och 20 idrottsdagar per skolår. På 60-
          </note>
          <note>
            talet hade man 3-4 timmar gymnastik och 10-12
          </note>
          <note>
            idrottsdagar. År 1980 hade skolorna 2-3 idrottstimmar och 4-6
            idrottsdagar per läsår. År 2000 ägnade sig skolorna 1-2 timmar
            åt idrott och hade 2-4 idrottsdagar. Dessutom är det så att idrottsdagarnas
            timtid numera tas från idrottsämnet. Tidigare hade de en särskild
            kvot.
          </note>
          <note>
            Man kan också utläsa av statistiken att de elever som går på
            de teoretiska programmen rör sig mer än de som går på de yrkesinriktade
            programmen. De som rör sig allra minst är de elever som går på
            det individuella programmet på gymnasiet. Nära 30 % av eleverna
            på det individuella programmet hade underkänt i ämnet idrott och
            hälsa, det var bara 0,4 % på naturvetenskapsprogrammet och 1,3
            % på samhällsprogrammet.
          </note>
          <note>
            Den här statistiken har jag hämtat från Riksidrottsförbundet.
            Jag tycker att den är alarmerande och visar lite ur ett historiskt
            perspektiv vart vi är på väg.
          </note>
          <note>
            Skolministern anför i sitt svar att vi har utökat antalet idrottstimmar
            i skolan på senare år, och det är riktigt. År 1997 kom det en
            förändring. Då fick en elev sammanlagt 40 klocktimmar mer idrott
            under grundskoletiden. Det betyder i snitt mellan två och åtta
            minuter mer idrott per vecka. Det får man väl betrakta som en
            ganska marginell ökning, speciellt med den historia som jag just
            har tecknat.
          </note>
          <note>
            Dessutom heter ämnet idrott i dag idrott och hälsa.
          </note>
          <note>
            Det har alltså blivit mer teoretiskt. Det handlar om att man
            har tagit in kunskapsblock om kost och kropp.
          </note>
          <note>
            De låg förut på låg- och mellanstadiet inom ämnesområdet oä.
          </note>
          <note>
            Nej, sanningen är den att Sverige är näst sämst i
          </note>
          <note>
            Europa på schemalagd idrott i skolorna när det gäller antalet
            timmar. Bara Irland har det sämre beställt.
          </note>
          <note>
            Kan inte skolministern tänka sig att i förlängningen utöka antalet
            veckotimmar? Jag tror inte att det finns någon annan väg. En integrering
            kommer inte att öka idrottsämnets omfång i Sveriges skolor. Klarar
            man det inte på frivillighetens väg och larmrapporterna fortsätter,
            måste vi inte då ta till antalet timmar?
          </note>
          <note type="speaker">
            Anf. 98 ÅKE SANDSTRÖM (c):
          </note>
          <note>
            Fru talman! Jag ville ta det här tillfället i akt att få samtala
            med skolministern om en mycket angelägen sak från min egen utgångspunkt.
            Som ungdoms- och idrottsledare under 40 år är jag faktiskt mycket
            orolig för framtiden då det gäller folkhälsan och särskilt barns
            hälsa och välbefinnande. Jag delar också i alla avseenden interpellantens
            synpunkter på dessa behov.
          </note>
          <note>
            Sambandet mellan idrottsaktiviteter i skolan och god hälsa är
            också väl dokumenterat. Vi kan väl vara överens om det. Även sambandet
            mellan ökad idrottslig aktivitet i skolan under ungdomsåren och
            goda studieresultat har jag mycket nära exempel på.
          </note>
          <note>
            En av morgondagens stora folkhälsofrågor är givetvis att sätta
            Sverige i rörelse, inte minst skolbarn och ungdomar. Där är vi
            säkert helt överens. Min partikollega Sven Bergström har vid upprepade
            tillfällen påpekat detta, bl.a. i debatt med skolministern.
          </note>
          <note>
            I Centerpartiet har vi också tidigare efterlyst regeringens utökade
            ambitioner och konkreta förslag. Det är konkret handling som behövs,
            precis som Maria
          </note>
          <note>
            Larsson har sagt, kring riktade åtgärder som utökade timmar för
            det här ämnet. Det är anledningen till att jag gärna vill delta
            i det här samtalet.
          </note>
          <note>
            Har skolministern några ytterligare ambitioner på det här området
            än vad som har framgått av interpellationssvaret?
          </note>
          <note>
            Anf. 99 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Det här året då vi samarbetar med
          </note>
          <note>
            Folkhälsoinstitutet har som syfte att ligga till grund för det
            vi ska jobba vidare med. Mycket handlar om vad som sker på de
            timmar som finns i skolan.
          </note>
          <note>
            De projekt som nu är på gång är oerhört viktiga.
          </note>
          <note>
            Tittar vi totalt på resultaten, på vilka ämnen eleverna är godkända
            i, är det inte så att idrottsämnet generellt sett är ett oerhört
            populärt ämne för alla elever. Statistiken visar att det är många
            elever som inte når betyget Godkänd i ämnet idrott och hälsa.
            Då måste man fråga sig varför.
          </note>
          <note>
            Därför är det projekt som bl.a. handlar om idrottsledares och
            skolpersonalens uppgift, att titta på idrottslärarens perspektiv
            i dennes framtida yrkesroll, mycket viktigt. Hur ska man kunna
            stimulera eleverna, hur ska man ge möjlighet och väcka intresse
            hos alla elever att verkligen engagera sig på de här timmarna?
          </note>
          <note>
            Jag tycker att detta är något man ska stödja. Man ska stödja
            kompetensutveckling av den här yrkesgruppen så att de får en möjlighet.
            Man ska också titta på vad man kan ha för kurser utomhus, utomhuspedagogik.
            Det gäller all personal.
          </note>
          <note>
            Jag kan se en tendens att debatten i dag är fokuserad på själva
            ämnet idrott och hälsa, i stället för att detta ska genomsyra
            alla ämnen. Så var det inte tidigare. Då kunde man vara ute betydligt
            mycket mer med sina barn. De uppföljningar och utvärderingar av
            friluftsdagar som vi har gjort visar på en positiv del i det här.
            På många håll är det inte bara ett ansvar för idrottslärarna att
            arrangera och ordna de dagarna. Vi kan se att det också går över
            övriga ämnen.
          </note>
          <note>
            Det är detta utvecklingen måste gå mot. Vi måste titta på barnens
            hela skoldag. Vi måste titta på när barnen gör avbrott, när barnen
            ges möjlighet att röra på sig. Hur utformar man de timmar man
            har i en idrottshall? Hur kan man även ha timmar som ligger utanför
            idrottshallen?
          </note>
          <note>
            Det finns positiva exempel, som vi följer upp. Vi tittar på skolor
            som har lyckats för att se vad de har gjort inom de möjligheter
            som finns i dag. Jag kan t.ex. ta Johannes Hedbergsskolan i Helsingborg.
            Där har man sagt att skolan i verksamheten aktivt ska arbeta för
            att skapa förutsättningar för att eleverna ska kunna må och fungera
            så bra som möjligt i hela sin skolsituation. Utöver ämnet idrott
            och hälsa får alla elever möjlighet att delta i aktiviteter två
            gånger i veckan under alla tre årskurserna på gymnasiet. I
          </note>
          <note>
            hälsobanken kombineras ett brett utbud av rörelser med möjlighet
            att varva ned och få kunskaper om hur man mår bra. Man arbetar
            med street dance, mental träning, pausmassage, kost, osv. Eleverna
            är med och påverkar innehållet och kommer med förslag och idéer
            om hur skolan ska kunna nå förutsättningarna.
          </note>
          <note>
            Det här tycker jag är ett mycket positivt exempel på hur vi kommer
            vidare och får med alla. Möjligheterna finns ju i dag att använda
            de timmar skolan har till sitt förfogande och att utöka timantalet
            om man vill göra det. Men det viktiga är att det är helhetssynen
            som måste förändras. Detta är inte bara ett ansvar för de lärare
            som i dag arbetar med ämnet idrott och hälsa. Även den lärare
            som i dag har ansvar för läsinlärning eller svenskundervisning
            måste också lära sig och få kunskap om hur viktig motoriken är.
            Detta måste vara en del t.ex. när man möter barn i yngre åldrar
            och håller på med det här.
          </note>
          <note type="speaker">
            Anf. 100 MARIA LARSSON (kd):
          </note>
          <note>
            Fru talman! Jag vill också bidra med ett litet gyllene exempel.
            Varje skoldag i Åkers lilla skola mellan Skillingaryd och Hillerstorp
            börjar med ett rejält motionspass. Våra barn är ofta skolskjutsbarn
            som har gått ur sängen, suttit vid frukostbordet och sedan åkt
            buss direkt till skolan, berättar lärarna. De såg hur trötta barnen
            snabbt blev. En del mådde också lite illa efter bussturen. Nu
            börjar man med 30 minuter idrott ute på skolgården, runt skolgården,
            varje morgon.
          </note>
          <note>
            Av detta har resultatet blivit inte bara en förbättrad kondition.
            Det har också blivit lugnare i skolan.
          </note>
          <note>
            Barnen orkar jobba betydligt bättre. Grupperna fungerar också
            bättre tillsammans. Trivseln i klasserna har ökat, och elever
            med magont har blivit sällsynta.
          </note>
          <note>
            Så ser det ut på en del ställen där eldsjälar finns.
          </note>
          <note>
            De betyder oerhört mycket för de skolor som har blivit begåvade
            med en sådan eldsjäl. Men utvecklingen går entydigt åt det hållet
            att det är mindre av friluftsdagar, mindre av utevistelse, mindre
            av rörelse inlagt under skolvardagen. Det är entydigt.
          </note>
          <note>
            Det har delvis också blivit en klassfråga. Det finns barn som
            är fysiskt aktiva och rör på sig mycket. De går ofta de teoretiska
            programmen. Men det finns också en stor andel elever som har mycket
            dålig kondition där man kan avläsa direkta folkhälsoproblem långt
            ned i åldrarna. Det är det som bekymrar mig.
          </note>
          <note>
            Jag tycker att det borde bekymra också skolministern. Jag tror
            inte att det räcker med fromma förhoppningar eller en tro på att
            det kommer eldsjälar till varje skola. Det kommer inte att bli
            så. Jag tror att det behövs en skolminister som ger tydliga signaler
            om vikten och värdet av att skoldagen inrymmer mer av fysisk aktivitet
            än vad den gör i dag. Pluseffekterna är tydligt mätbara. Det handlar
            om bättre inlärningsförmåga, en lugnare skolmiljö såväl inomhus
            som utomhus. Det är bara vinster att göra.
          </note>
          <note>
            Därför tycker jag att det här är ett gyllene tillfälle för skolministern
            att faktiskt göra en mycket tydligare markering än vad vi hittills
            har sett i debatten.
          </note>
          <note>
            Så skulle jag också vilja ställa en konkret fråga om det här
            med lärarutbildning. I svaret uttalas välvilliga ord om att man
            bör satsa på kompetensutveckling osv. Finns det någonting planerat?
            Hur ser det i så fall ut? Vad kan vi förvänta oss på det området?
          </note>
          <note type="speaker">
            Anf. 101 ÅKE SANDSTRÖM (c):
          </note>
          <note>
            Fru talman! Det här är utomordentligt intressant.
          </note>
          <note>
            Vi skulle kunna föra diskussionen mycket längre. Det här är ju
            grunden för hur människor ska klara sin yrkesuppgift, sin yrkesroll
            efter skoltiden, efter utbildningstiden. Det är ett sammansatt
            problem. Det är också ett sammansatt ämne, och det är bra att
            det heter idrott och hälsa.
          </note>
          <note>
            Skolministern har berört idrottsledarnas och lärarnas fortbildning.
            Givetvis är det viktigt. Där delar jag ministerns uppfattning.
          </note>
          <note>
            Hur ser ministern på fortbildningsinsatserna för hälsodelen,
            inriktad mot sambandet mellan kost och hälsa? Enligt uppgift har
            aktiviteterna hittills varit och är mycket lägre på det området.
            Vi måste se sambandet mellan kost och hälsa som ett sammansatt
            problem, där givetvis också idrott och fysisk aktivitet ingår.
            Det är mycket klart dokumenterat.
          </note>
          <note>
            Min konkreta och korta fråga är: I de ambitioner som finns, om
            det nu finns några - jag har tytt det så
          </note>
          <note>
            - hur ser fortbildningsinsatserna ut för hälsodelen, sambandet
            kost och hälsa?
          </note>
          <note type="speaker">
            Anf. 102 Statsrådet INGEGERD WÄR-NERSSON (s):
          </note>
          <note>
            Fru talman! Maria Larsson vill egentligen säga att vi ska utöka
            antalet timmar för idrott och hälsa. Då har jag en fråga tillbaka.
            Hur många timmar vill Maria Larsson utöka skolans undervisning
            med i ämnet idrott och hälsa? Hur ska detta finansieras? Vad är
            det vi ska ta bort från befintlig timplan? Timplanen har ändå
            riksdagen ställt sig bakom.
          </note>
          <note>
            Vi har åtskilliga gånger i denna kammare fört en debatt om hur
            många timmar det ska finnas i detta ämne. Men aldrig har jag hittills
            mött en enda riksdagsledamot som klart och tydligt kan tala om
            för mig vem som ska betala. Är vi i sådana fall beredda att lägga
            mer pengar till skolorna ute i kommunerna för att utöka timantalet?
            Eller är det så att vi ska följa det andra beslutet som riksdagen
            har fattat, nämligen att vi ska avreglera, att vi ska titta på
            den försöksverksamhet som nu pågår med den s.k. slopade timplanen?
            Det har riksdagen också fattat beslut om.
          </note>
          <note>
            Det går inte att göra både-och, att avreglera den ena dagen och
            sedan säga att man ska styra upp det. Därför måste vi arbeta för
            att göra idrotten bättre men på andra sätt.
          </note>
          <note>
            Det vi gör nu är att vi satsar på fortbildning. Vi ger ut nya
            material som ska vara underlag för lärarna.
          </note>
          <note>
            Vi ger t.ex. ut ett underlag med rastlekar till alla lärare som
            har de små barnen. Det är oerhört värdefullt.
          </note>
          <note>
            Det handlar om lekar som har försvunnit, som var självklara för
            några år sedan. Det är ett bra dokument som handlar om hur man
            leker och rör på sig på en skolgård.
          </note>
          <note>
            I uppdraget till Bunkefloprojektet ingick att utbilda andra och
            ge idéer. 900 skolor har nu anmält intresse. Vi har 6 000 skolor.
            900 skolor av 6 000 har på denna korta tid anmält att de är intresserade,
            vill ta del av modellen och få idéer om hur man går vidare.
          </note>
          <note>
            Bunkefloprojektet har ett forskningsperspektiv men också uppgiften
            att utbilda andra skolor att gå vidare med modellen.
          </note>
          <note>
            Det handlar om att ge idrottslärarna en ny profil och ny inriktning.
            Vi riktar oss också till övrig personal. Vi är inte passiva. Men
            vi måste hitta andra vägar som inte bara innebär att vi utökar
            antalet timmar.
          </note>
          <note>
            Jag ämnar fortsätta den satsning som sker under det här året,
            som vi har utnämnt till ett speciellt fysiskt år. Jag vill ta
            till vara de insatser som görs och, när vi kommer tillbaka till
            budgetpropositionen, kunna avisera att vi fortsätter satsningarna.
          </note>
          <note>
            Det jag inte är beredd på i dag är att ändra själva timantalet,
            om inte riksdagen säger hur vi ska finansiera det. Det ska dock
            ses i perspektivet att det går stick i stäv med försöksverksamheten.
            Försöksverksamheten med slopad timplan har som ett av sina uppdrag
            att speciellt titta på ämnet idrott och hälsa och även de övriga
            estetiska ämnena, för att se att de inte glöms bort eller inte
            värderas som vi vill att de ska värderas.
          </note>
          <note>
            En positiv del som vi kommer att lämna ifrån oss är ett pedagogiskt
            program, t.ex. för lärprocesser för barn med funktionshinder.
            Det är en grupp som vi vet har kommit i kläm, om vi ser tillbaka,
            för att de inte har haft möjligheter.
          </note>
          <note>
            Regeringen är inte passiv. På en lång rad punkter försöker vi
            hjälpa skolan till ett bättre resultat. Men det handlar faktiskt
            om attityder, som det många gånger gör när vi pratar om förändringar.
            Debatten ska inte bara föras i denna svenska kammare. Den ska
            föras i varje fullmäktigeförsamling och på varje skola. Om inte
            alla tycker att frågan är viktig, som jag och interpellanten gör,
            hjälper det inte med fler timmar. Det är attityder och vilja att
            genomföra det vi har som är det viktiga.
          </note>
          <note type="speaker">
            Anf. 103 MARIA LARSSON (kd):
          </note>
          <note>
            Fru talman! Kristdemokraterna har länge pläderat för ett utökat
            antal timmar. Vi tror inte att det finns några genvägar. Vi kommer
            att fortsätta att göra det.
          </note>
          <note>
            Den dag som jag skulle vara skolminister skulle jag också tala
            om varifrån de timmarna skulle tas. Det tänker jag inte göra i
            dag, men det hade varit intressant om den som är skolminister
            i Sverige hade varit beredd att mera villigt diskutera en öppning
            också åt det hållet. Jag beklagar att det inte är fallet.
          </note>
          <note>
            Skolministern talar om avregleringen. Det är 900
          </note>
          <note>
            kommunala skolor i 70 kommuner som deltar i projektet. Det är
            vällovligt, och jag hoppas att något ska hända på idrottsområdet
            i varenda en av de skolorna.
          </note>
          <note>
            Men jag tänker på de 5 100 skolor som inte är med, som inte är
            delaktiga i projektet. Det berör mängder med elever. Där kommer
            det inte att ske någon förändring, förmodligen inte under de elevernas
            återstående skoltid, om jag tolkar Ingegerd Wärnersson rätt
          </note>
          <note>
            - såvida det inte kommer en eldsjäl.
          </note>
          <note>
            Jag menar att vi måste hitta former som kan genomsyra varje elevs
            möjlighet att få idrott som ett positivt och roligt moment i sin
            skolvardag och kan öppna för mera rörelse också på fritiden och
            i vuxenlivet.
          </note>
          <note>
            Medelvikten för 15-åringar har ökat med 3-4 kilo på tio år. Antalet
            överviktiga har fördubblats på tio år.
          </note>
          <note>
            Många unga människor har i dag problem med rygg och nacke, övervikt
            och dålig kondition. Benskörheten, det som förr drabbade äldre
            kvinnor, går långt ned i åldrarna. Det här är larmrapporter som
            duggar över oss dagligen. Därför hastar det med en uppgradering
            av ämnet. Då räcker det inte med välvillighet och frivillighet
            utan det handlar om ett utökat antal timmar.
          </note>
          <note>
            Om jag tolkar skolministern rätt ska vi fortsätta att ligga näst
            lägst i Europa när det gäller antalet timmar.
          </note>
          <note type="speaker">
            Anf. 104 Statsrådet INGEGERD WÄR-NERSSON (s):
          </note>
          <note>
            Fru talman! Låt mig ge en kommentar till den internationella
            jämförelsen. Den är felaktig. Den byggde nämligen på att man inte
            hade tagit rätt på om det handlade om 40 eller 60 minuters lektioner.
            På det viset blir den statistiken fullständigt missvisande. Det
            har man konstaterat i efterhand. Där har vi förklaringen.
          </note>
          <note>
            En annan förklaring är kanske att Sverige har prioriterat t.ex.
            språk på ett annat sätt än många andra länder. I dag när jag möter
            andra utbildningsministrar diskuterar de hur de ska ha möjlighet
            att ge de språkkunskaper som t.ex. EU har fastställt för alla
            elever.
          </note>
          <note>
            Det är inte bara att säga att man ska göra en förändring. Den
            måste föregås av en diskussion om vad vi vill ge avkall på. Svenska
            och matte är de enda ämnen i grundskolan som har fler timmar än
            ämnet idrott och hälsa. Är det från något av de estetiska ämnena
            eller historia, eller var vill Maria Larsson ta timmarna? Jag
            är inte beredd att ta dem från något av de övriga ämnena. Däremot
            är jag övertygad om att vi måste förbättra innehållet i våra idrotts-
            och hälsolektioner. Därför tror jag på kompetensutveckling riktad
            mot idrottslärare och övrig personal.
          </note>
          <note>
            Jag är inte alls nöjd med resultatet, att 7 % som gick ut årskurs
            9 år 2000 inte var godkända i idrott och hälsa. Det är klart sämre
            än i svenska och matte.
          </note>
          <note>
            Men då hjälper det väl inte att vi utökar antalet timmar, utan
            vi måste ta reda på varför så många inte har nått målet godkänt.
            Det betyder att verksamheten inte är tillräckligt bra eller att
            man inte ger möjlighet för alla att nå målen. Där har vi vår inriktning.
            Vi vill framför allt se till att alla blir godkända i ämnet. Det
            är det viktigaste steget, och att ungdomarna känner sig stimulerade
            att fortsätta även på sin fritid.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 2000/01:453 om gymnasiestudier
          </note>
          <note type="speaker">
            Anf. 105 Statsrådet INGEGERD WÄR-NERSSON (s):
          </note>
          <note>
            Fru talman! Maria Larsson har frågat vad skolministern avser
            att göra för att ett mindre antal elever ska avbryta sina gymnasiestudier
            samt vilka organisatoriska förändringar skolministern avser att
            föreslå med anledning av Skolverkets rapport nr 196 Jämförelsetal
            för huvudmän.
          </note>
          <note>
            Statistik från Statens skolverk visar att andelen elever som
            saknar slutbetyg fyra år efter påbörjad utbildning har ökat från
            22 % år 1998 till 24 % år
          </note>
          <note>
            1999 och till 27 % år 2000. Jag ser allvarligt på denna utveckling.
          </note>
          <note>
            Vi bör dock vara försiktiga med att använda uttrycket avhopp.
            Visst förekommer det att elever avbryter sina studier, dvs. lämnar
            gymnasieskolan i förtid utan att slutföra sin utbildning. Andelen
            elever som avbrutit studierna eller gjort uppehåll mellan år 1
          </note>
          <note>
            och 2 har de två senaste åren varit 5 %. Men det finns också
            andra orsaker till att en elev inte får ett slutbetyg inom fyra
            år. Eleven kan ha gått ett eller flera år på ett individuellt
            program, bytt program eller börjat om. Eleven kan också ha deltagit
            i studierna men inte fått betyg på en kurs eller på specialarbetet,
            vilket medför att ett slutbetyg inte kan utfärdas. Det finns indikationer
            på att även elever med goda betyg av taktiska skäl agerar så att
            de inte får ut ett slutbetyg. I
          </note>
          <note>
            syfte att förbättra sina chanser vid ansökan till en attraktiv
            högskoleutbildning väljer man att fullfölja gymnasieutbildningen
            i komvux.
          </note>
          <note>
            Den sjunkande slutbetygsfrekvensen beror också till en del på
            att antalet elever som går på ett individuellt program blivit
            fler. Det är ett faktum att dessa elever slutför sina studier
            i mindre omfattning än elever på nationella och specialutformade
            program.
          </note>
          <note>
            Sannolikt har även den förbättrade situationen på arbetsmarknaden
            bidragit till ett ökat antal studieuppehåll och studieavbrott.
          </note>
          <note>
            Statens skolverk har den 1 maj 2001 redovisat ett uppdrag om
            orsakerna bakom att eleverna lämnar grundskolan och gymnasieskolan
            utan fullständiga betyg samt till att en mindre grupp elever på
            det individuella programmet inte går vidare till ett nationellt
            eller specialutformat program. Skolverket visar att många process-
            och individrelaterade faktorer har betydelse för detta. Verket
            menar att det brister i fråga om förtroendefulla relationer mellan
            eleverna och skolornas personal och att skolornas professionella
            och respektfulla bemötande av alla elever och föräldrar måste
            bli bättre. Samtidigt konstaterar Skolverket att systemrelaterade
            faktorer inte framträtt som de mest betydelsefulla orsaksförklaringarna
            till att elever inte når målen och inte erhåller fullständiga
            betyg.
          </note>
          <note>
            På den nationella nivån har jag redan tagit initiativ till en
            rad åtgärder som jag menar kommer att bidra till att vända den
            nuvarande utvecklingen. I budgetpropositionen för 2001 avsattes
            medel för en ökning av statens bidrag till kommunerna i form av
            ett riktat statsbidrag till personalförstärkningar som från hösten
          </note>
          <note>
            2001 årligen ökas tills nivån 5 miljarder kronor uppnås. Den
            garanterade undervisningstiden för elever som påbörjar studierna
            i gymnasieskolan efter den 1
          </note>
          <note>
            juli 2001 har utökats. Medel har avsatts för kompetensutveckling
            av lärare inom det specialpedagogiska området. I gymnasieförordningen
            har rätten till stödundervisning förstärkts för elever som har
            behov av särskilt stöd.
          </note>
          <note>
            På två punkter kan jag se att det behövs systemförändringar,
            nämligen det individuella programmet och kursbetygen. Det finns
            en klar överrepresentation av ungdomar med utländsk bakgrund på
            det individuella programmet, och kommunernas satsningar är mycket
            varierande. Frågan om det individuella programmet ligger för närvarande
            hos Gymnasiekommittén 2000, som bl.a. ska se över gymnasieskolans
            utbud av studievägar. Skolverket menar att förutsättningarna för
            modersmålsundervisningen och möjligheterna att få studiehandledning
            på modersmålet bör stärkas och föreslår en översyn av bestämmelserna
            om modersmålsundervisning i grundskolan och gymnasieskolan. Jag
            kommer att noga överväga detta.
          </note>
          <note>
            Genom ett tilläggsdirektiv har Gymnasiekommittén också fått i
            uppdrag att lämna förslag till ett ämnesbetygssystem i gymnasieskolan
            och gymnasial vuxenutbildning. Ett antal insatser har alltså redan
            vidtagits som på sikt bör medföra ett minskat antal studiemisslyckanden.
          </note>
          <note type="speaker">
            Anf. 106 MARIA LARSSON (kd):
          </note>
          <note>
            Fru talman! Då kör vi en vända till i ett nytt ämne, skolministern
            och jag. Det är trevligt.
          </note>
          <note>
            Tack för svaret! Det är långt. Jag noterar med tillfredsställelse
            att skolministern är lika bekymrad som jag över utvecklingen,
            nämligen att andelen elever som saknar slutbetyg fyra år efter
            påbörjad utbildning nu är uppe i 27 %. Om det beror på att man
            har gått ett individuellt program och bytt program, deltagit men
            ej fått betyg i allt eller slutat av taktiska skäl framgår, precis
            som skolministern säger, inte av statistiken. Här skulle jag vilja
            rikta en uppmaning till skolministern att se till att statistiken
            blir mera belysande. Jag tror att det skulle vara värdefull information,
            som vi alla skulle kunna ha nytta av. Det är väl skolministerns
            sak att föreslå en förändring när det gäller statistikinsamlandet.
          </note>
          <note>
            Skolverket gjorde ett hisnande uttalande för någon vecka sedan
            där man hävdade att många elever saknar slutbetyg beroende på
            bristande relationer mellan lärare och elever. Jag tycker att
            det där var ganska uppförstorat. Jag vägrar att tro att det kan
            handla om speciellt många elever. Det är nog att förenkla problematiken
            rejält. Jag tror att det är en rad faktorer som spelar in här.
          </note>
          <note>
            Det handlar naturligtvis om att skolan har haft bristande resurser.
            Det handlar om att vi har en stor andel invandrarelever, som har
            en längre väg att gå fram till ett godkänt resultat. Det handlar
            om brist på behöriga lärare. Det handlar om en alltför teoretisk
            skola. Det kan möjligtvis anknyta till den debatt som vi tidigare
            hade här.
          </note>
          <note>
            Vi kristdemokrater hävdar att frågan om en alltför teoretisk
            skola handlar både om grundskolan och om gymnasieskolan. Det komplicerar
            också övergången däremellan. För behörighet till ett nationellt
            program krävs lägst betyget Godkänd i matte, svenska och engelska.
            De elever som inte klarar detta hänvisas till det individuella
            programmet. Där har antalet obehöriga elever ökat från 8,6 % år
            1998 till 10,6 % år 2000.
          </note>
          <note>
            Nu börjar t.o.m. Skolverket tycka att det här systemet vid övergången
            är mindre bra, att koncentrationen har blivit för stor på de behörighetsgivande
            ämnena, till förfång för en rad andra ämnen.
          </note>
          <note>
            Även om skolministern och jag tycker olika om de praktiska ämnenas
            inslag skulle jag vilja ställa en första fråga till skolministern:
            Avser skolministern att vidta några förändringar bl.a. med tanke
            på vad Skolverket har sagt och med den statistik där man skönjer
            ett växande antal elever som inte får behörighet till de nationella
            programmen? Kommer det någon förändring av behörighetsreglerna
            mellan grundskola och gymnasium? Det är min första fråga.
          </note>
          <note type="speaker">
            Anf. 107 LARS HJERTÉN (m):
          </note>
          <note>
            Fru talman! Jag vill koncentrera mig på två frågor och ska inte
            vara alltför långrandig, hoppas jag.
          </note>
          <note>
            Jag har läst svaret på Maria Larssons interpellation, och det
            innehåller en hel del positivt. Men själva grundproblemet har
            skolministern inte tagit riktigt på allvar.
          </note>
          <note>
            Andelen elever som misslyckas i gymnasieskolan ökar varje år,
            från 22 % år 1998 till 27 % år 2000. Vi har inte sett siffrorna
            för år 2001, för de har inte klarat av läsåret än. Det vore ju
            katastrofalt om trenden vore likartad även i år. Det här är mycket
            allvarligt, och vi kan diskutera vad som ska göras.
          </note>
          <note>
            Jag vill ta upp två frågor, som jag sade, och jag börjar med
            det individuella programmet. Det har skrivits mycket om det individuella
            programmet på sistone, och det diskuteras livligt i skolorna -
            det vet säkert skolministern också.
          </note>
          <note>
            Om man tittar på vad folk som verkligen sysslar med det här säger
            om detta är det inte så nådigt. Jag läser t.ex. vad en kurator
            vid Nolaskolan i Örnsköldsvik, Ingrid Näsström, säger: Det individuella
            programmet är inget bra alternativ. Det kan vara en plåga för
            en elev att tvingas älta ämnen flera år. Ett individuellt program
            innebär att man misslyckas. Man vet från början att man misslyckas.
            Det blir en ond cirkel, och man lyckas inte bättre med detta.
          </note>
          <note>
            En av våra främsta forskare på det här området,
          </note>
          <note>
            Åsa Murray, som jobbar på Lärarhögskolan här i
          </note>
          <note>
            Stockholm är också mycket kritisk. Hon säger framför allt att
            om man nu ska acceptera det individuella programmet som en ingång
            till ett nationellt program tvingar man de skoltrötta eleverna
            att läsa fyra år på gymnasiet. Det klarar de inte, därför att
            de har inte ens klarat grundskolan. Det är ju där problemen skapas.
            Har man inte klarat grundskolan klarar man nästan aldrig gymnasiet
            heller. Därför måste resurserna sättas in i grundskolan.
          </note>
          <note>
            Vi satsar betydligt mer på grundskolan än vad regeringen gör.
            Vi vill också öka lärarutbildningen för de lägre klasserna i grundskolan
            med en extra termin, för att också höja statusen på läraryrket.
          </note>
          <note>
            Åsa Murray är också mycket tveksam till de nationella programmen,
            att alla ska läsa samma kärnämnen. Jag vet att det är som att
            svära i kyrkan att säga det till en socialdemokratisk socialminister.
            Men den som finns ute i verksamheten och har studerat det här,
            och t.o.m. disputerat på gymnasieskolan och elever som har misslyckats,
            vet ju lite grann vad det är frågan om. Man borde nog fundera
            på hur man ska fortsätta och gå vidare.
          </note>
          <note>
            I LO-rapporten Klyftorna växer säger man att de som i första
            hand väljer det individuella programmet är elever som kommer från
            icke-studievana hem. De kommer ingen vart här heller. Det vanligaste
            valet för pojkar som har föräldrar som är icke-fackutbildade arbetare
            är det individuella programmet. Då är programmet, menar man i
            den här rapporten, segregerande i sig, skiljer ut elever i sig,
            bara genom att det finns.
          </note>
          <note>
            Jag har tidigare i dag citerat en f.d. skolminister, och jag
            ska göra det igen. Göran Persson sade när det här programmet infördes
            att det ska omfatta ett
          </note>
          <note>
            "ytterst litet fåtal elever".
          </note>
          <note>
            I dag går 22 % av gymnasieeleverna på det individuella programmet.
            Det är det tredje programmet i storleksordning.
          </note>
          <note>
            Jag läste i svaret att skolministern vill ha två systemförändringar.
            En gäller det individuella programmet, och jag vill höra lite
            mer om vad det omfattar.
          </note>
          <note type="speaker">
            Anf. 108 Statsrådet INGEGERD WÄR-NERSSON (s):
          </note>
          <note>
            Fru talman! Låt oss konstatera att vi alla som nu deltar i denna
            debatt inte är nöjda med det som sker på det individuella programmet.
            Vi har fått många olika rapporter som visar det. Framför allt
            är andelen elever som går där alldeles för hög. Men när man frågar
            eleverna själva kan vi se att de oftast är väldigt nöjda med det
            individuella programmet och det sätt som de har blivit bemötta
            på. Det har vi också kunnat se i många rapporter.
          </note>
          <note>
            Men vi måste ändå ställa oss frågan varför det ser ut som det
            gör. Vi kan konstatera att det finns stora skillnader mellan kommunerna.
            Måttet på elevernas framgång är väldigt olika. Det är sannolikt
            ett stort antal faktorer som bidrar till detta, t.ex. vilket kommungruppering
            kommunen tillhör, kommunens ekonomiska resultat under 1990-talet,
            kommunens satsningar på grundskola, satsningar på elevvårdspersonal
            och vägledning, kommunernas studievägsutbud, andelen elever med
            utländsk bakgrund, andelen elever i annan kommun eller fristående
            skola, utveckling av lokal arbetsmarknad och den allmänna utbildningsnivån
            i kommunen.
          </note>
          <note>
            Om vi tittar på hur enskilda skolor har lyckats hittar vi inte
            någon bestämd profil på detta. Det varierar väldigt mycket mellan
            de olika skolorna som har ett bra resultat. Maria Larsson säger
            att vi ska gå bakom och se mer, och det är ju det vi gör. Vi samlar
            in olika rapporter och undersökningar för att kunna få detta belyst,
            eftersom bilden inte är entydig.
          </note>
          <note>
            Det uppdrag som nu ligger hos Gymnasiekommittén innebär att man
            ska fundera över hur framtidens gymnasieskola ska se ut. Det individuella
            programmet är ju en del av detta. Ska vi i framtiden ha ett eget
            individuellt program, eller ska vi hitta former där man bakar
            in det i de nationella programmen?
          </note>
          <note>
            Dessutom måste vi givetvis fortsätta att göra satsningar på grundskolan
            för att försöka nå så många elever som möjligt. Men samtidigt
            vet vi också att en tredjedel av dem som går på det individuella
            programmet i dag har en utländsk bakgrund. Vissa av dem har varit
            i Sverige en kortare tid och inte haft möjlighet att nå de nivåer
            som vi har satt som mål för grundskolans årskurs 9. Vi får nog
            inse att det kommer att vara så även i framtiden. För den gruppen
            elever måste vi hela tiden ha en speciell studieplan.
          </note>
          <note>
            I en tidigare debatt pratade vi om körkort och tittade på förändringar.
            Vi kan konstatera att man tar körkort vid betydligt högre ålder
            i dag än vad man gjorde tidigare. Om vi skulle börja titta på
            när man når sin gymnasiekompetens skulle vi också se att flera
            har nått den några år senare. Man har inte nått den när man är
            19 eller 20 år och går ut gymnasieskolan, utan en del har kanske
            nått den när man är 23
          </note>
          <note>
            eller 24 år. Det finns många olika skäl till att man når den
            senare. Ett skäl kan vara att man har hoppat av skolan, gjort
            något annat eller befunnit sig någon annanstans. Man kan också
            ha tagit den sista delen av sin gymnasiekompetens inom komvux.
          </note>
          <note>
            I direktivet till Gymnasiekommittén ligger också att fundera
            över tiden. Jag tycker att det är intressant.
          </note>
          <note>
            Jag har inte bestämt mig för var vi ska landa och om vi i framtiden
            ska kunna ha en flexiblare ram för när man ska mäta om man har
            nått gymnasiekompetensen. Det kanske är så att vi i dag, med förskoleklasser,
            de nio åren i grundskolan och tre år i gymnasiet, totalt sett
            har tagit till tiden för knappt. Vi säger att vi ska ha en gymnasieskola
            för alla elever, och då får vi kanske ha vidare ramar.
          </note>
          <note type="speaker">
            Anf. 109 MARIA LARSSON (kd):
          </note>
          <note>
            Fru talman! Jag önskar att skolministern hade träffat Axel. Det
            är en kille som hade det lite trassligt med bokstäver och siffror,
            men han var redan från början en hejare på att meka med moppar,
            bilar och allt som kom i hans väg. Han lyckades aldrig få godkänt
            i matte, och inte heller i svenska. Han började på det individuella
            programmet på gymnasiet. Han lämnade det efter ett år. Han tillhör
            dem som vi nu benämner som en i statistiken. Efter ett år fick
            nämligen
          </note>
          <note>
            Axel jobb på en bilverkstad. Jag träffade Axel när han hade jobbat
            där några veckor. Han var genomlycklig.
          </note>
          <note>
            Han hade landat i livet. När han berättade sin historia för mig
            kände jag: Vilken tur att inte skolan stjälpte honom!
          </note>
          <note>
            Jag tycker att vi gör det lite grann med dagens system. Det är
            därför som jag är angelägen om att fundera på de här frågorna
            och diskutera dem med skolministern. Jag menar att det går en
            röd tråd av missriktat socialdemokratiskt rättvisesyndrom genom
            dagens skolsystem. Det leder fel i dag. Det finns säkert en god
            tanke om allas lika möjligheter. Men nu är inte elever ett kollektiv,
            utan de är enskilda människor med olika begåvningar.
          </note>
          <note>
            Axel är inte ensam. Han har sällskap av många fler. Jag menar
            att de här eleverna måste få hjälp i gymnasieskolan med en bra
            utbildning som ger en ingång i vuxenlivet. På det individuella
            programmet i dag blir det ett mycket stort fokus på vad man inte
            kan. Grunden för detta är kravet på högskolebehörighet. Jag skulle
            vilja fråga skolministern om hon är beredd att göra avkall på
            detta. Nu har vi inte sett
          </note>
          <note>
            Gymnasiekommitténs förslag ännu, men jag är intresserad av att
            veta om skolministern kan tänka sig en gymnasieskola där man kan
            välja en väg utan högskolebehörighet. Jag menar att man ska kunna
            komplettera detta. Man ska kunna komma tillbaka till gymnasieskolan.
            Det har vi kristdemokrater redan som förslag. Man ska kunna komma
            tillbaka upp till
          </note>
          <note>
            25 års ålder och komplettera sin högskolebehörighet om man så
            vill.
          </note>
          <note>
            Men det ska också finnas möjlighet till en mer praktiskt väg
            genom gymnasieskolan. Där är direktivet om gymnasieexamen intressant.
            Ska man kunna ta en gymnasieexamen utan att man har högskolebehörighet?
            Den frågan skulle jag gärna vilja ha något belyst.
          </note>
          <note>
            Jag beklagar verkligen återigen att de kvalificerade yrkesutbildningarna
            fick samma behörighetskrav på sig. Det stänger ytterligare ute
            de elever som inte lyckas uppnå godkänd nivå i något av de här
            ämnena.
          </note>
          <note>
            Jag efterlyser alltså en annan kunskapssyn. Den praktiska kunskapen
            är också viktig, vacker och värdefull. Det gäller inte bara den
            teoretiska.
          </note>
          <note type="speaker">
            Anf. 110 LARS HJERTÉN (m):
          </note>
          <note>
            Fru talman! Det blir väldigt många hänvisningar till Gymnasiekommittén
            här, men den är ju klar först om ett år ungefär, gissar jag. Det
            händer mycket innan dess. Ett helt läsår hinner gå.
          </note>
          <note>
            Jag vill instämma i detta att man kan skaffa sig gymnasiebehörighet
            senare i livet. Det är inte någon katastrof om man inte har den
            när man är 19 eller 20
          </note>
          <note>
            år. Man kan skaffa sig den när man är 25 år eller äldre. Om man
            har varit skoltrött tidigare kanske man blir intresserad av teoretiska
            studier lite senare i livet.
          </note>
          <note>
            Det händer ganska ofta.
          </note>
          <note>
            Jag ställde frågor om det individuella programmet tidigare. Vi
            är väl överens om att det inte fungerar bra i dag. Något måste
            ske. Skolministern nämnde en systemförändring för en stund sedan.
            Jag vet inte riktigt vad det innebär, och jag fick inget riktigt
            svar på den frågan.
          </note>
          <note>
            Den andra frågan som jag skulle vilja ta upp här gäller det nya
            kärnämnet som är på gång. Det har arbetsnamnet etik och moral.
            Det är också hänvisat till Gymnasiekommittén som bekant.
          </note>
          <note>
            Det är väldigt många lärare som har hört av sig.
          </note>
          <note>
            Jag har i dagarna fått ett brev från samtliga 14 utbildningsledare
            i samhällskunskap, religionskunskap och historia vid Lunds gymnasieskolor
            och komvux och
          </note>
          <note>
            56 lärare i ämnesgrupperna samhällskunskap, religionskunskap
            och historia. De är väldigt frågande inför att de inte har fått
            svara på en remiss som har skickats ut om det här nya kärnämnet.
            Nu är det kanske inte skolministern som skickar ut remisser. Jag
            gissar att det är Gymnasiekommittén som gör det. Nog borde de
            ha fått svara på frågan om hur de ser på det här nya kärnämnet.
            Det har gått ut en remiss till 52 instanser av vilka flera egentligen
            inte har något med utbildningen att göra.
          </note>
          <note>
            Är det inte möjligt att skicka ut en extra remissomgång till
            dessa tre lärarkategorier? Jag tror att de är ganska pålästa och
            att de behöver en väldigt kort tid för att komma in med ett svar.
          </note>
          <note type="speaker">
            Anf. 111 Statsrådet INGEGERD WÄR-NERSSON (s):
          </note>
          <note>
            Fru talman! Maria Larsson säger att det är ett socialdemokratiskt
            missriktat rättviseperspektiv att vi vill ge gymnasiekompetens
            till alla elever.
          </note>
          <note>
            I går var jag på ministermöte i Bryssel där samtliga ministrar
            - jag känner inte till alla ministrars partitillhörighet - sade
            att den inriktning som vi har på den svenska gymnasieskolan är
            ett föredöme. De tycker att vi har alldeles rätt inriktning när
            det gäller hur vi vill möta elever. De säger att flera av dessa
            länder fortfarande har lång väg att gå innan de kan nå det mål
            som vi har satt upp för den svenska gymnasieskolan. Och detta
            säger de alltså oavsett vilket parti de tillhör. Ibland känns
            därför debatten lite konstig här hemma i Sverige när jag är och
            möter ministrarna ute i Europa där vi faktiskt har en samsyn när
            det gäller att gymnasieskolan är den minibas som vi ska ha för,
            som vi säger, ett aktivt medborgarskap.
          </note>
          <note>
            Vad är det vi talar om när det gäller högskolebehörighet? Jo,
            det handlar om att man ska vara godkänd i 90 % av ett fullständigt
            program. Jag tycker att det är en självklarhet att vi ska säga
            att våra elever när de går ut gymnasieskolan ska vara godkända
            enligt de mål som vi har satt upp. Ändå har vi sagt att detta
            gäller 90 %. Och vi har inte heller pekat ut några speciella ämnen.
            När eleverna sedan så småningom ska söka till högskolan så vet
            vi att man i princip på varje utbildning ställer ytterligare krav.
          </note>
          <note>
            När man talar om högskolebehörighet så låter det ungefär som
            att det handlar om oerhört höga betyg.
          </note>
          <note>
            Men det handlar alltså om att eleverna ska vara godkända i 90
            % av sitt fullständiga program.
          </note>
          <note>
            Var man ska landa när det gäller gymnasieexamen eller högskolebehörighet
            ska kommittén beakta. Jag förde en diskussion med representanter
            för flera partier om vi skulle fatta beslut om en s.k. gymnasieexamen
            innan Gymnasiekommittén var färdig. De signaler som jag fick var
            att det inte fanns någon anledning att nu införa en gymnasieexamen
            för att sedan riva upp den igen, eftersom detta arbete pågår i
            Gymnasiekommittén. Det var vi överens om. Annars hade jag haft
            möjlighet att lägga fram ett förslag till riksdagen.
          </note>
          <note>
            Regeringen kommer på torsdag att bestämma att
          </note>
          <note>
            Skolverkets rapport ska överlämnas till Gymnasiekommittén, eftersom
            den i högsta grad berör det arbete som pågår inom kommittén. Därför
            har jag inga tankar på att göra någonting som föregriper detta
            arbete.
          </note>
          <note>
            Jag tror att den framtida gymnasieskolan bör förändras. Och jag
            tycker att det är viktigt att vi inom alla program i gymnasieskolan
            får en betydligt större koppling till omvärlden och till näringslivet.
            Jag tycker att alla program också skulle ha större inslag av t.ex.
            arbetslivspraktik. Det tror jag är en väldigt viktig del för att
            eleverna ska få stimulans och förstå varför de ska läsa teknik
            eller naturvetenskap där vi, trots oerhört många insatser, inte
            har lyckats nå våra mål.
          </note>
          <note>
            Det handlar alltså hela tiden om att koppla skolan så nära omvärlden
            som möjligt och att ha ett samarbete med omvärlden. Det ingår
            också i kommitténs arbete att titta på olika former för detta.
          </note>
          <note>
            När det handlar om olika vägar att läsa så har jag också roliga
            exempel på elever som kanske inte har klarat uppsatta mål, men
            man får hitta en vardag. Jag har ett exempel på en kille som inte
            ens klarade av matten i årskurs 5, trots att han tidigare hade
            klarat den bra. Men så en dag upptäcker läraren att den här lille
            killen kunde klara av att räkna hemma på bondgården.
          </note>
          <note>
            Jag måste sluta där, eftersom min talartid är slut.
          </note>
          <note type="speaker">
            Anf. 112 MARIA LARSSON (kd):
          </note>
          <note>
            Fru talman! Det var synd att skolministerns talartid tog slut.
            Jag är nyfiken på fortsättningen. Men skolministern får komma
            tillbaka.
          </note>
          <note>
            Det hänvisas mycket till Gymnasiekommittén. Jag håller med Lars
            Hjertén i det avseendet. Oavsett vad ämnet för interpellationsdebatten
            är så känns det som om det alltid hänvisas till någon kommitté
            eller utredning. Det är oerhört många frågor som är under utredning.
            Och i opposition kan man ibland känna en viss frustration över
            att ingenting blir färdigt och att oppositionens alla förslag
            avslås med hänvisning till någon utredning. Men den diskussionen
            kanske vi inte ska föra nu.
          </note>
          <note>
            Jag vet inte om skolministern missuppfattade mig, hörde fel eller
            själv sade fel när hon talade om att
          </note>
          <note>
            Europas ministrar lovordar svensk gymnasieskola och gymnasiekompetens.
            Det tror jag säkert, och det gör jag också. Därvidlag har vi inga
            meningsskiljaktigheter. Det är naturligtvis eftersträvansvärt
            att så många som möjligt av Sveriges elever fortsätter från grundskolan
            till gymnasiet. Det som vi inte är överens om är hur den gymnasieskolan
            ska se ut för att kunna ta emot alla elever och utveckla dem på
            ett optimalt sätt. Där har Ingegerd Wärnersson och jag olika syn.
            Jag menar att det måste finnas olika sorters vägar genom gymnasieskolan.
            Det ska finnas flera rent teoretiska vägar som definitivt är inriktade
            på fortsatta studier. Högskoleplatserna är ju tänkta att räcka
            till 50 % av de elever som går ut gymnasiet, så de kommer ändå
            inte att räcka till 100 % av dem.
          </note>
          <note>
            Men jag menar att den andra utbildningsvägen i dag fattas, den
            mera praktiskt inriktade där man varvar teori och praktik och
            där de praktiska inslagen får ett större utrymme. Och om jag vore
            skolminister skulle jag inte vara stolt över och nöjd med dagens
            förhållanden i det avseendet, eftersom det är för många elever
            som går ut ur gymnasieskolan och in i vuxenlivet med icke godkända
            betyg. Och det är ingen bra början på deras vuxna liv.
          </note>
          <note type="speaker">
            Anf. 113 Statsrådet INGEGERD WÄR-NERSSON (s):
          </note>
          <note>
            Fru talman! Jag vill gå tillbaka till det som jag tog upp i mitt
            första inlägg om åtgärder som har vidtagits och hur mycket som
            har gjorts när det gäller gymnasieskolan. När jag tillträdde fanns
            det inga möjligheter till åtgärdsprogram och möjligheter till
            stöd. Vi har sett till att vi ger utbildning för att få fler specialpedagoger
            i gymnasieskolan. Det fanns oerhört få när vi tittade över hur
            det såg ut i landet.
          </note>
          <note>
            Vi har gett möjlighet att utöka studietiden. Jag är också positiv
            till etappläsning för vissa elever.
          </note>
          <note>
            Vi har satsat på kompetensutbildning för lärare som arbetar inom
            karaktärsämnen och kärnämnen just för att de ska kunna möta de
            elever som kanske är intresserade av fordonsprogrammet. Men hur
            läser man svenska när man går på detta program? Det gäller alltså
            att få ett annat upplägg.
          </note>
          <note>
            Flera åtgärder har alltså vidtagits för att förbättra för just
            dessa elever i gymnasieskolan. Men jag är inte nöjd. Vi kan göra
            gymnasieskolan bättre. Och det är därför som vi har gett en kommitté
            i uppdrag att se över den framtida gymnasieskolan.
          </note>
          <note>
            Jag kan förstå att det ibland är frustrerande att vara i opposition
            när en kommitté arbetar. Men samtidigt har jag varit väldigt lyhörd
            för den debatt som har pågått sedan jag gav de första direktiven
            och fram till nu. Och jag har lagt mer arbete på kommittén genom
            att ge den tilläggsdirektiv flera gånger i perspektivet av debatt
            som har pågått här och ännu fler rapporter som har kommit oss
            till handa. Det kan ibland finnas ett dilemma även hos ministern,
            att när man börjar med något så kommer det till saker som man
            vill tillföra en kommitté. Dessa tankar kommer från debatter som
            vi har haft med oppositionen.
          </note>
          <note>
            Jag ska fortsätta att berätta om killen som lärde sig räkna.
            När man kom hem och besökte honom upptäckte man att han satt hemma
            och hjälpte fadern med bokföringen på gården. När man så småningom
            förde in detta i skolans värld och han fick räkna på det som egentligen
            gällde hans lantbruk så fick han ett perspektiv på siffrorna.
            Så ibland får man alltså gå i en omvänd ordning. Pedagogiken är
            alltså viktig, och det är viktigt att lärare är lyhörda.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 2000/01:370 om stimulans av ungt
            ledarskap
          </note>
          <note>
            Anf. 114 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Margareta Andersson har frågat statsrådet Britta
            Lejon dels vad hon avser vidta för åtgärder för att alla ungdomsorganisationer
            ska behandlas lika med avseende på avgiftsregler, dels vad hon
            avser vidta för åtgärder för att stötta ungas ledarskap.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Jag har i februari svarat på en interpellation från
          </note>
          <note>
            Margareta Andersson med samma innehåll avseende avgiftsreglerna.
            Jag svarade då att det fanns skäl att behålla det system som vi
            har och att det enligt min mening inte fanns någon anledning att
            utvidga undantaget från skyldigheten att betala arbetsgivaravgifter
            till att gälla ytterligare grupper av ideella föreningar. Detta
            ställningstagande kvarstår oförändrat.
          </note>
          <note>
            I mitt tidigare svar upplyste jag om att undantaget för idrottsföreningar
            lagfästes i anslutning till 1990
          </note>
          <note>
            års skattereform och att det framför allt motiverades av att
            de inkomster som idrottsutövare hade ofta till stor del var ersättningar
            för utlägg, vilka i sin tur var avdragsgilla vid inkomstbeskattningen.
            Motivet till undantaget var således inte att skattemässigt gynna
            idrottsföreningar, utan att förenkla tillämpningen av reglerna.
          </note>
          <note>
            Det finns ingen anledning att en gång till redovisa varför jag
            inte anser att undantaget för idrottsföreningar bör utvidgas till
            att omfatta andra slag av ideella föreningar, exempelvis ungdomsorganisationer.
          </note>
          <note>
            Jag vill emellertid påminna om den princip om en likformig och
            neutral beskattning av arbetsinkomster som var vägledande vid
            1990 års skattereform. En utvidgning av undantaget från skyldigheten
            att betala arbetsgivaravgifter skulle vara oförenlig med denna
            alltjämt rådande princip. Det skulle också riskera att åstadkomma
            ytterligare gränsdragningsproblem och konkurrenssnedvridning gentemot
            andra verksamheter som inte skulle omfattas av undantaget.
          </note>
          <note>
            När det gäller den andra frågan, om åtgärder för att stödja ungas
            ledarskap, vill jag inledningsvis understryka vikten av att samhället
            värderar den kunskap och de färdigheter som ungdomar inhämtar
            som aktiva inom organisationer. Därför pågår nu ett arbete med
            att finna möjligheter för ungdomar och andra att tillgodoräkna
            sig det icke formella lärandet som ofta äger rum i organisationer.
          </note>
          <note>
            Ungdomsorganisationer utgör alltså en grundläggande plattform
            och en viktig grogrund för utvecklandet av ungas ledarskap och
            engagemang. Dessutom spelar organisationerna en ovärderlig roll
            som bärare och förmedlare av demokratiska värden i samhället.
          </note>
          <note>
            Staten stöder indirekt ungas ledarskap genom de ekonomiska bidrag
            som årligen tilldelas ungdomsorganisationer. I år uppgår stödet
            till ca 81 miljoner kronor. Dessa medel används bl.a. till ledarskapskurser
            och organisationsutveckling inom ungdomsorganisationerna.
          </note>
          <note>
            Vidare fördelades i år 23,3 miljoner kronor från
          </note>
          <note>
            AB Svenska Spels värdeautomatspel till ungdomsorganisationernas
            lokala verksamheter. Det ska också nämnas att Arvsfondens särskilda
            satsning på 10
          </note>
          <note>
            miljoner kronor per år för stöd till utveckling av ungdomars
            egen organisering nu är inne på det tredje året.
          </note>
          <note>
            Anf. 115 MARGARETA ANDERS-
          </note>
          <note>
            SON (c):
          </note>
          <note>
            Fru talman! Det är bra att regeringen har kommit fram till vem
            det är som har ansvaret för dessa frågor.
          </note>
          <note>
            Det är nämligen nu fjärde tillfället som jag har blivit erbjuden
            att få ett svar men sedan har det ändrats. Nu får jag alltså svaret.
            Tydligen är det också så att pengarna är viktigare än demokratin
            eftersom det slutligen blev finansministern som fick tala i det
            här ärendet.
          </note>
          <note>
            Jag har en enkel och rak fråga som handlar om exempel på vilka
            kostnader som idrottsrörelsens utövare har men som man inte har
            i andra ungdomsorganisationer och som skulle vara så betungande
            att redovisa i en deklaration att detta därmed skulle kunna vara
            besvärligt.
          </note>
          <note>
            Vidare är det så att verkligheten ser annorlunda ut.
          </note>
          <note>
            Människor i andra ungdomsorganisationer - vilka de är har vi
            diskuterat förr - uppfattar det här som en diskriminering. Man
            känner att man hamnar vid sidan av, att man inte är lika värdefull.
            I stället får vi
          </note>
          <note>
            "svarta pengar", och det är faktiskt också ett sätt att undandra
            pengar från det område som finansministern har ansvaret för.
          </note>
          <note>
            När det gäller avgränsningsreglerna kan vi bjuda på ett förslag
            till lösning. T.ex. kan samma regler och samma avgränsningar tillämpas
            som de som gäller bl.a. för det lokala aktivitetsstödet. Övriga
            organisationer håller på med ungefär lika många aktiviteter som
            idrottsföreningarna. Jag är lite förvånad över att finansministern
            som gammal SSU-ordförande så envist håller fast vid att det inte
            går att ändra på det här. Skattereglerna är en viktig sak men
            demokratin är faktiskt, tycker jag, ännu viktigare. När det gäller
            betydelsen av att ha lika tillämpning vill jag säga att det inte
            är lika tillämpning eftersom olika föreningar hanteras olika.
          </note>
          <note>
            Den andra delen av svaret är jag däremot väldigt glad över. Där
            talas på ett positivt sätt om de stöd som ges till ungdomsorganisationer.
            Men jag tycker att man kan satsa ännu mer pengar på de här områdena.
            Om unga människor inte känner att vi i den äldre generationen
            uppskattar deras arbete finns risken att de sedan, när vi blir
            i större behov av deras omsorger, inte tycker att vi är särskilt
            trevliga att ha att göra med.
          </note>
          <note>
            De signaleffekter som kommer ur skattesystemet tycker jag är
            negativa. Vi i Centerpartiet har föreslagit en del andra saker,
            bl.a. ett KUL-bidrag som det skulle vara möjligt för ungdomsorganisationer
            att ansöka om för egna aktiviteter. Vidare satsar vi i vårt budgetförslag
            betydligt mer pengar på ren ungdomskultur. Men, som sagt: Jag
            vill gärna ha ett svar av finansministern på frågan om vilka kostnader
            man från idrottsorganisationers sida har som skulle vara så speciella
            och som inte andra organisationer har.
          </note>
          <note>
            Anf. 116 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Först vill jag gärna framhålla att jag är överens
            med interpellanten om att det är oerhört viktigt att vi stöder
            ungt ledarskap och att vi ger stöd till alla typer av ungdomsorganisationer,
            inklusive idrottsorganisationerna. Som jag redovisar i mitt interpellationssvar
            sker ett sådant omfattande stöd, och då inte bara på statlig nivå
            utan också på lokal och regional nivå. Det tror jag att alla riksdagens
            partier, i varje fall Socialdemokraterna och Centerpartiet, är
            oerhört angelägna om att kunna utvidga i takt med utvecklingen
            vad gäller de ekonomiska resurserna för framtiden.
          </note>
          <note>
            Vi har nu på gång en diskussion exempelvis om lotterimedlen,
            som ju är en bra ekonomisk grund för många organisationers verksamhet,
            och nästa år kommer vi tillbaka till riksdagen med ett förslag
            på området; detta efter den utredning som gjorts av förra statsrådet
            Bengt K Å Johansson kring lotterifrågor och organisationernas
            möjligheter att få ökade resurser den vägen.
          </note>
          <note>
            Margareta Andersson frågar varför det är så speciella förhållanden
            för idrottsorganisationer och varför det är fråga om speciella
            kostnader för dessa. Jag skulle vilja hänvisa till vad jag säger
            i mitt svar om att vid den skatteomläggning som skedde i början
            av
          </note>
          <note>
            90-talet drogs den praktiska slutsatsen att kostnaderna
          </note>
          <note>
            - rese- och traktamentsersättningar och andra mindre ersättningar
            - är av den arten att det, inte minst av administrativa skäl,
            är en klar fördel att kunna hantera det hela så som nu sker när
            det gäller idrottsorganisationer.
          </note>
          <note>
            Jag är medveten om att man aldrig kan tala om en exakt gräns
            här och säga att det är den enda rimliga och tillämpbara gränsen,
            utan det kan naturligtvis alltid diskuteras. Såvitt jag förstår
            är det inte så att
          </note>
          <note>
            Margareta Andersson vill ha en inskränkning beträffande den modell
            som gäller för idrottsorganisationer.
          </note>
          <note>
            Snarast handlar det väl i stället om att diskutera en utvidgad
            princip, och det kan man alltid göra. Regeringen har dock valt
            att i stället gå andra vägar för att stödja ungdomsorganisationerna.
          </note>
          <note>
            Till sist vill jag framhålla att själva principen i det svenska
            socialavgifts- och socialförmånssystemet är att all ersättning
            som är förmånsgrundande också ska vara ett underlag för arbetsgivaravgifter.
            Då kommer också andra aspekter in. Om ersättningen inte är förmånsgrundande
            försämras ju också mottagarens trygghet. Även andra frågor kommer
            in, exempelvis om vårt pensionssystem.
          </note>
          <note>
            Man kan, som Margareta Andersson gör, säga att det kan uppfattas
            som orättvist att inte alla andra föreningar också omfattas av
            det här undantaget men jag tycker inte att det är ett tillräckligt
            skäl för att göra en ytterligare utvidgning. Även om man skulle
            utvidga detta till att gälla också andra ideella föreningar skulle
            det i sin tur också kunna leda till tillämpningssvårigheter. Skulle
            undantaget gälla exempelvis alla ideella föreningar eller endast
            föreningar som bedriver ungdomsverksamhet? Och hur avgränsar man
            i så fall det som är ungdomsverksamhet? Vidare kan frågan uppkomma
            till vilka kategorier av personer som ersättningar ska utges för
            att de ska undantas. Att undanta en ersättning från skyldigheten
            för mottagaren att erlägga arbetsgivaravgift innebär inte att
            man kommer till rätta med problemet med att ledare betalas svart,
            som det heter, eftersom mottagare av ersättning är skyldiga att
            betala inkomstskatt, oavsett om arbetsgivaravgift ska betalas
            eller inte. För mottagare av ersättning blir det således inte
            någon fördel att arbetsgivaravgift inte betalas.
          </note>
          <note>
            Tvärtom blir det en nackdel eftersom inkomsten inte blir förmånsgrundande
            om arbetsgivaravgift inte betalas.
          </note>
          <note>
            Anf. 117 MARGARETA ANDERS-
          </note>
          <note>
            SON (c):
          </note>
          <note>
            Fru talman! Jag tackar för att vi har fått en lite mer konkret
            diskussion här men jag har nog uppfattningen att resor, traktamenten
            och sådant på de nivåer som det här är fråga om, alltså varken
            inom idrottsorganisationer eller inom andra ideella organisationer,
            hör till den del som inte är avgiftsgrundande. Vi har ju en skattefri
            del och en del där det ska betalas avgifter - både arbetsgivaravgifter
            och skatter. För det mesta är det bara den lägre ersättningen
            som ges, både inom idrottsrörelsen och inom andra organisationer.
            Jag vill självklart definitivt inte försämra för idrottsrörelsen,
            för den är synnerligen viktig och ger oerhört många ungdomar en
            väldigt meningsfull sysselsättning. Dessutom ger den stimulans.
            Vi hörde ju här för en stund sedan en debatt om att människor
            rör sig för lite, att ungdomar ökar i vikt osv. Därför är idrottsrörelsen
            oerhört viktig.
          </note>
          <note>
            Men alla de ungdomar som inte är idrottsengagerade, de som tycker
            att det politiska livet ger dem väldigt mycket, de som tycker
            om att ströva i skog och mark, de som är scouter, de som är med
            i 4H och
          </note>
          <note>
            Vi unga, de som är med i religiösa verksamheter, är deras arbete
            mindre värt? Här blir det en rundgång.
          </note>
          <note>
            Först ska pengarna tas in, och sedan ska de ges tillbaka till
            ungdomsorganisationerna.
          </note>
          <note>
            De som får dessa ersättningar inom idrottsrörelsen, varför ska
            de förlora pensionsrättigheter? Vad är det för rättvisa? Då drabbas
            de på ett negativt sätt. Jag tycker inte heller att det är ett
            argument som håller i längden. Alla borde behandlas på samma sätt.
          </note>
          <note>
            Den avgränsning som jag föreslog, att man skulle använda sig
            av aktivitetsstödet, gick ut på att man skulle tillämpa åldersgränser.
            Man kunde ha samma regler här. Åtminstone kunde man börja med
            att diskutera de regler som gäller för ungdomsorganisationerna
            och deras lokala aktivitetsstöd. Jag tror att åldersgränsen är
            7-20 år - jag kommer inte ihåg de exakta siffrorna.
          </note>
          <note>
            Det är för denna verksamhet som jag tycker att man skulle gå
            in och ge det här stödet. Det skulle också innebära en administrativ
            förenkling för dessa organisationer om man nu har möjlighet att
            betala någonting i dag, men många gånger har man inte det.
          </note>
          <note>
            Andra organisationer än idrottsrörelsen har ofta tyvärr sämre
            ekonomi.
          </note>
          <note>
            Anf. 118 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Vi har ett oerhört omfattande föreningsliv med ungdomsorganisationer
            och idrottsorganisationer med olika inriktningar. Det låter sig
            sägas att man ska behandla alla lika. Men alla har inte lika typer
            av verksamhet och inte lika förutsättningar. Jag tycker att Margareta
            Anderssons exempel är ganska bra. Hon säger att man skulle kunna
            införa de åldersgränser som finns för det lokala aktivitetsstödet.
            Då får man andra typer av avgränsningsproblem, som jag också pekade
            på i mitt interpellationssvar. Hur man än gör blir det alltid
            avgränsningssvårigheter av något slag.
          </note>
          <note>
            Jag hävdar inte heller att det finns någon exakt rättvisa där
            man kan säga att ett visst system är det enda som fungerar, vare
            sig det gäller det system som vi har i dag eller det som vi kan
            få i morgon. Det är en fråga om vad staten och samhället har för
            total viljeinriktning att ge stöd till ungdomsorganisationer.
          </note>
          <note>
            Det manifesteras mest i hur vi kan hitta resurser på statlig,
            regional och kommunal nivå för att stödja organisationer på olika
            sätt i fortsättningen.
          </note>
          <note>
            Jag har redovisat de regler som gäller i dag, och jag har redovisat
            de olika ekonomiska stödformer som finns och som inte har med
            skattesituationen att göra utan det är stöd som betalas ut som
            bidrag till olika ungdomsorganisationer. Jag tycker att man ska
            vara öppen för att utveckla den typen av verksamhet.
          </note>
          <note>
            Jag har själv varit verksam - som Margareta Andersson nämnde
            - i olika ungdomsorganisationer, och jag är fortfarande verksam
            i idrottsrörelsen. Jag vet vilken oerhörd betydelse samhällets
            stöd har för den typen av ledarskapsutveckling som är grunden
            för allt arbete, vare sig det sker i idrottsrörelsen, i politiska
            ungdomsförbund, i kyrkliga organisationer eller i någon annan
            organisation.
          </note>
          <note>
            Anf. 119 MARGARETA ANDERS-
          </note>
          <note>
            SON (c):
          </note>
          <note>
            Fru talman! Jag tycker att diskussionen nu förs på rätt nivå.
            Skatteproblem är en del av detta, men det är också ett demokratiskt
            problem. Ungdomarna måste få känna att de är betydelsefulla. Då
            är signalerna felaktiga. De säger att vissa organisationer är
            mer värdefulla än andra. Men om vi kan få i gång en diskussion
            kan vi hitta andra system för att lösa detta.
          </note>
          <note>
            Då krävs också en förändrad inställning till gränsdragning. Många
            ungdomsorganisationer upplever det som att de är diskriminerade.
            De tycker att systemet är orättvist, och då blir de mindre intresserade
            av att fortsätta.
          </note>
          <note>
            Det finns så många som gör ett bra jobb som är så värdefullt
            att vi behöver ta vara på detta med tanke på att det förs en diskussion
            i samhället om att unga människor är mindre engagerade än vad
            vi var på vår tid. Vi behöver därför ge ytterligare stöd för att
            se till att människor har möjligheter att engagera sig i alla
            möjliga olika former.
          </note>
          <note>
            Vi skulle kunna börja med att diskutera om man kan tillämpa den
            avgränsning som gäller för det lokala aktivitetsstödet. Sedan
            kan man gå vidare.
          </note>
          <note>
            Jag upplever det som att finansministern har öppnat en liten
            glimt av hopp för möjligheten att hitta en förändring. Många ser
            detta som ett allvarligt problem. Sedan kanske inte lösningen
            är den som jag säger. Men om vi kan inleda en diskussion skulle
            jag vara väldigt glad.
          </note>
          <note>
            Anf. 120 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag delar inte Margareta Anderssons uppfattning att
            det nuvarande bidrags- och skattesystemet när det gäller ungdoms-
            och idrottsorganisationer skulle göra vissa organisationer mindre
            värda eller att det skulle vara diskriminerande.
          </note>
          <note>
            Däremot tycker jag att man kan ha en diskussion om på vilket
            sätt man kan utveckla de stödformer som vi har i dagsläget. Det
            går säkert att hitta ett bättre system. Jag nämnde som exempel
            den utredningsverksamhet som vi har haft på lotterilagsområdet,
            som ju är ett väldigt viktigt stöd för många organisationer både
            utanför och inom idrottsrörelsen. Det kan vara ett bra tillskott.
          </note>
          <note>
            Men att man skulle ha det lokala aktivitetsbidragets åldersgränser
            som grund leder bara till att det uppstår nya avgränsningsproblem.
            Därför ska man inte lösa detta skattevägen, utan man får lösa
            det på det sätt som vi har tillämpat under senare år, dvs.
          </note>
          <note>
            genom att utveckla formerna för direkt stöd till organisationerna.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 2000/01:394 om
          </note>
          <note>
            Vasakronan och Norrland
          </note>
          <note>
            Anf. 121 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Hans Stenberg har frågat vilka åtgärder jag tänker
            vidta för att förhindra Vasakronans försäljning av sitt fastighetsbestånd
            i Norrland. Hans
          </note>
          <note>
            Stenberg anser att Vasakronan aktivt bidrar till att öka den
            regionala obalansen och sänder ut negativa signaler om det privata
            näringslivet i Norrland genom strategin att koncentrera hela sin
            verksamhet på orter där tillväxten bedöms bli starkast i landet.
          </note>
          <note>
            Vasakronan och Norrporten har gjort en strukturaffär där Norrporten
            förvärvat fastigheter för 5,1
          </note>
          <note>
            miljarder kronor och Vasakronan tillsammans med
          </note>
          <note>
            Andra och Sjätte AP-fonderna blivit, till lika stora delar, ägare
            av Norrporten. Affären medför att
          </note>
          <note>
            Norrporten med Sundsvall som bas stärker sin ställning som en
            betydande rikstäckande aktör på den svenska fastighetsmarknaden.
            Vasakronan säljer ca
          </note>
          <note>
            15 % av värdet av sitt fastighetsbestånd och ökar sin fokusering
            på ett mindre antal orter.
          </note>
          <note>
            Jag anser inte att Vasakronans agerande med denna affär ökar
            den regionala obalansen eller sprider negativa signaler om Norrlands
            näringsliv. Norrportens stora intresse för affären kan tvärtom
            ses som ett uttryck för stark framtidstro på den norrländska fastighetsmarknaden.
          </note>
          <note>
            Jag vill samtidigt påpeka att Vasakronan verkar på samma villkor
            som sina konkurrenter på fastighetsmarknaden. Detta innebär bl.a.
            att bolagets styrelse har ansvar att besluta i frågor om fastighetsbeståndets
            geografiska koncentration. Några åtgärder från min sida har inte
            vidtagits för att förhindra den nu genomförda fastighetsaffären
            mellan Vasakronan och
          </note>
          <note>
            Norrporten.
          </note>
          <note type="speaker">
            Anf. 122 HANS STENBERG (s):
          </note>
          <note>
            Fru talman! Jag vill börja med att tacka finansministern för
            svaret. Jag vill också passa på tillfället att tacka Norrporten
            för att man har etablerat sig i
          </note>
          <note>
            Sundsvall. Det känns bra att det finns företag som hyser tilltro
            till utvecklingen också i regionerna utanför de största städerna.
          </note>
          <note>
            Det som fick mig att skriva interpellationen var det uttalande
            som en av de ledande personerna inom
          </note>
          <note>
            Vasakronan gjorde om att man skulle satsa på storstäderna och
            avveckla allting utanför de s.k. tillväxtregionerna.
          </note>
          <note>
            Jag, och många med mig, blev rejält upprörda när en företrädare
            för ett statligt företag deklarerade i medierna att man inte såg
            några utvecklingsmöjligheter för Norrland. Det kändes verkligen
            inte bra att ett statligt företag på det viset gick i spetsen
            för att ytterligare förstärka bilden av en landsända med stora
            bekymmer och därmed bidra till att ytterligare öka den regionala
            obalansen i landet.
          </note>
          <note>
            Sedan interpellationen skrevs har den här affären fått en bra
            vändning, tycker jag. När nu Vasakronan inte vill eller inte kan
            ta ett regionalpolitiskt ansvar är det glädjande att Norrporten
            ser de utvecklingsmöjligheter som finns och nu satsar på att bli
            ett rikstäckande fastighetsbolag med säte i Norrland.
          </note>
          <note>
            För mig som sundsvallsbo känns det naturligtvis särskilt bra
            att ett kraftfullt företag etablerar sitt huvudkontor i Sundsvall,
            inte minst med tanke på den finansiella styrka som ett sådant
            bolag har och den positiva effekt som det ger på omgivningen.
          </note>
          <note>
            För oss som vill bryta den regionala obalansen och se en positiv
            utveckling också utanför de s.k.
          </note>
          <note>
            tillväxtorterna är det viktigt att Norrporten nu kan fortsätta
            att utvecklas på ett bra sätt. Därför skulle det vara bra om Norrporten
            och Vasakronan kunde gå vidare så att ytterligare delar av Vasakronans
            fastighetsbestånd säljs till Norrporten.
          </note>
          <note>
            Jag vill därför fråga finansministern om han och regeringen är
            beredda att medverka till en sådan utveckling för att därigenom
            ytterligare öka den finansiella styrkan i den norra regionen.
          </note>
          <note>
            Anf. 123 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Interpellanten och jag är överens om att det som
            har hänt efter det att interpellationen skrevs har bidragit till
            att stärka statens närvaro, kan man säga, på fastighetsmarknaden
            i Norrland och i andra delar av vårt land.
          </note>
          <note>
            Jag är ganska övertygad om att den konstruktion som har skett
            med Norrporten och den starka ägarbild som Norrporten har kommer
            att kunna generera en bra fastighetsutveckling i Norrland i fortsättningen.
          </note>
          <note>
            Självfallet är det företagen själva som ska göra bedömningar
            - som svar på Hans Stenbergs fråga -
          </note>
          <note>
            av hur man vill utvidga sin potential. Jag har ingen anledning
            att ge någon form av rekommendationer till de här företagen om
            hur de ska agera i fortsättningen.
          </note>
          <note>
            Men jag är ganska övertygad om att den uppdelning som har skett
            på marknaden och den konsolidering som sker på det här sättet
            är mycket positiv för fastighetsutvecklingen i Norrland. Jag är
            säker på att det inte kommer att vara det sista steget som de
            här företagen kommer att ta. Därför tror jag att det här är bra
            för en god fastighetsutveckling i Norrland i fortsättningen.
          </note>
          <note type="speaker">
            Anf. 124 HANS STENBERG (s):
          </note>
          <note>
            Fru talman! Jag förstår naturligtvis att finansministern inte
            vill binda upp sig och ge direkta pekpinnar till företagen, men
            jag tolkar ändå det som han har sagt som positivt.
          </note>
          <note>
            Att det finns sunda fastighetsföretag som vill satsa framåt på
            en ort är en förutsättning för att få en positiv utveckling av
            näringsliv och sysselsättning. Eftersom jag vet att regeringen
            vill ha en positiv utveckling i hela landet, är jag övertygad
            om att regeringen är beredd att medverka till att ge möjligheter
            till en utveckling av Norrporten och andra fastighetsbolag som
            är beredda att satsa offensivt också utanför de s.k. tillväxtområdena.
          </note>
          <note>
            Därför ser jag med tillfredsställelse på finansministerns svar.
            Jag förutser också en positiv utveckling av Norrporten och affärerna
            utanför storstadsregionerna.
          </note>
          <note>
            Överläggningen var härmed avslutad.
          </note>
          <note>
            19 § Svar på interpellation 2000/01:396 om rättssäkerheten
          </note>
          <note>
            Anf. 125 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Carl Erik Hedlund har ställt mig några frågor om
            rättssäkerheten vid beskattningen.
          </note>
          <note>
            Han frågar mig för det första på vilket sätt jag tänker förvissa
            mig om att skattemyndighetens agerande är i överensstämmelse med
            de lagar som styr skattemyndighetens verksamhet. Den andra frågan
            gäller på vilket sätt jag avser att försäkra mig om att innehållet
            i revisionspromemorior inte styrs av ackordsliknande system. Han
            frågar mig vidare vilka åtgärder jag tänker vidta för att stärka
            den enskilde medborgarens ställning gentemot skattemyndigheten
            i syfte att rättssäkerheten ska öka. Slutligen frågar Carl
          </note>
          <note>
            Erik Hedlund om jag är beredd att föreslå att skattetilläggen
            i dess nuvarande omfattning slopas.
          </note>
          <note>
            När det gäller rättssäkerheten vid beskattningen är det mycket
            viktigt att det finns tydliga regler om vad de olika myndigheterna
            har rätt att göra och vilka skyldigheter de har.
          </note>
          <note>
            Riksskatteverket är enligt instruktionen för skatteförvaltningen
            central förvaltningsmyndighet för bl.a.
          </note>
          <note>
            frågor om skatter. Skattemyndigheten är regional förvaltningsmyndighet
            för samma slag av frågor. Det övergripande ansvaret för skattemyndigheternas
            beskattningsverksamhet ligger därför, som Carl Erik
          </note>
          <note>
            Hedlund också har påpekat, hos Riksskatteverket.
          </note>
          <note>
            Det är enligt regeringsformen inte möjligt för mig att ingripa
            i skattemyndigheternas verksamhet genom att exempelvis bestämma
            hur en myndighet i ett särskilt fall ska besluta i ett ärende
            som rör myndighetsutövning mot enskild eller som rör tillämpning
            av en lag. Sådana frågor ska skattemyndigheterna hantera självständigt
            och på eget ansvar.
          </note>
          <note>
            Det ankommer på Riksskatteverket, i dess egenskap av central
            förvaltningsmyndighet, att ange mål och riktlinjer för skattemyndigheternas
            verksamhet.
          </note>
          <note>
            Verket anger exempelvis principerna för granskningsarbetet, ambitionsnivåer
            och inriktning för såväl revisions- som taxeringsarbetet samt
            mål för skattemyndigheternas informationsverksamheter.
          </note>
          <note>
            Det ankommer också på Riksskatteverket att följa upp och analysera
            resultatet av skattemyndigheternas verksamhet. Genom allmänna
            råd och uttalanden ska
          </note>
          <note>
            Riksskatteverket verka för lagenlighet, följdriktighet och enhetlighet
            vid rättstillämpningen inom verksamhetsområdet.
          </note>
          <note>
            Det ansvar som Riksskatteverket har för beskattningsverksamheten
            och som jag beskrivit nu bör enligt min mening garantera att rättssäkerheten
            upprätthålls genom att skattemyndigheternas agerande är i överensstämmelse
            med de lagar som styr verksamheten och inte har annat syfte än
            att uppnå en så bra kontroll som möjligt inom den givna resursramen.
            Jag anser därför att det för närvarande inte finns något behov
            av åtgärder i dessa avseenden.
          </note>
          <note>
            En annan viktig fråga för rättssäkerheten är att det finns tydliga
            regler om vad som gäller för de skattskyldiga. Det är ett självklart
            önskemål att reglerna ska vara så klara och tydliga som möjligt,
            men det är ofrånkomligt att skattereglerna - liksom all lagstiftning
            - kan göras till föremål för olika tolkningar. Hur bestämmelserna
            på skatteområdet ska tolkas avgörs i sista hand av Regeringsrätten.
          </note>
          <note>
            Om den enskilde har lämnat en oriktig uppgift kan beslutet omprövas
            genom eftertaxering eller efterbeskattning. Skattemyndigheten
            ska dock inte korrigera ett felaktigt beslut genom en sådan åtgärd
            om det skulle vara uppenbart oskäligt. Med uppenbart oskäligt
            avses bl.a. att den skattskyldige på goda grunder kunde tro att
            han deklarerat korrekt. Så kan vara fallet om praxis ändras genom
            en dom från Regeringsrätten.
          </note>
          <note>
            Av betydelse för rättssäkerheten är också att den enskilde har
            möjlighet att få ersättning vid fel och försummelser från det
            allmänna. Enligt skadeståndslagen kan en enskild få ersättning
            om han eller hon skulle drabbas av en skada till följd av fel
            eller försummelse vid skattemyndighetens myndighetsutövning. Möjligheterna
            till skadestånd utvidgades dessutom år 1999. Numera kan den enskilde
            även få skadestånd om en myndighet genom fel eller försummelse
            lämnar felaktiga uppgifter och råd, trots att dessa inte lämnas
            vid myndighetsutövning.
          </note>
          <note>
            Med hänsyn bl.a. till de bestämmelser som jag redovisat här anser
            jag inte att det finns behov av att nu vidta några ytterligare
            åtgärder för att stärka den enskilde medborgarens ställning gentemot
            skattemyndigheten.
          </note>
          <note>
            Slutligen vill jag nämna att Skattetilläggskommitténs betänkande
            Skattetillägg m.m., som innehåller förslag till ändrade regler,
            remissbehandlas för närvarande. Jag vill därför inte nu uttala
            mig om utformningen av skattetilläggen i framtiden.
          </note>
          <note type="speaker">
            Anf. 126 CARL ERIK HEDLUND (m):
          </note>
          <note>
            Fru talman! Först vill jag tacka finansministern för svaret på
            min interpellation, även om jag är besviken på innehållet.
          </note>
          <note>
            Bakgrunden till min interpellation har jag noggrant redovisat.
            Skattemyndigheterna fick för några år sedan större resurser som
            skulle medföra ökade skatteintäkter. Förhoppningarna infriades,
            åtminstone i första beslutsinstans. Viktigast är dock frågan om
            medborgarnas rättssäkerhet äventyrats.
          </note>
          <note>
            Medborgarna ska kunna kräva en mycket hög skattemoral av skattemyndigheten.
            Ändå ser vi hur myndigheter ger råd som sedan leder till dyra
            eftertaxeringar. Vi har en situation där skattemyndigheten kan
            försätta människor och företag i konkurs innan de fått en chans
            till rättslig prövning i en oberoende instans, alltmedan skattemyndigheten
            jagar maximala skatteintäkter i något som liknar ett ackordssystem.
          </note>
          <note>
            Enligt min uppfattning är rättssäkerheten för den enskilde därmed
            i fara. Men det tycker uppenbarligen inte finansministern. Allt
            tal om rättvisa är nu borta, och medborgarna får nöja sig med
            beskedet att man alltid kan överklaga beslutet.
          </note>
          <note>
            Jag vill därför fråga finansministern om han tycker att man ska
            ha ett ackordsliknande system när man bedömer en skattemyndighets
            verksamhet eller lönsamhet. Är risken inte uppenbar att medborgarnas
            intressen kommer i kläm?
          </note>
          <note>
            Anstånd med betalning av påförd skatt har vägrats med motiveringen
            att skattemyndigheten anser att rätten inte kommer att ändra beslutet,
            varför anstånd inte meddelas. Det är således en part i tvisten
            som beslutar om upptaxering och som också bedömer utfallet av
            en rättsprövning.
          </note>
          <note>
            Vad har då finansministern att säga till dem som drabbats av
            att skattemyndigheten sitter på flera stolar? Ingenting. Han tycker
            att allt är bra som det är och ser ingen anledning till några
            åtgärder för att stärka rättssäkerheten. Det är klara besked om
            att andra hänsyn är viktigare. Och de är väl närmare bestämt finansministerns
            och regeringens jakt på maximala skatteintäkter.
          </note>
          <note>
            Det jag ville åstadkomma med min interpellation var en seriös
            diskussion om rättssäkerheten inom skatteområdet. Men finansministern
            tycks vara ointresserad av den.
          </note>
          <note>
            Som jag framhöll i min interpellation borde det ligga i allas
            intresse att utreda huruvida och i vilken utsträckning som skattemyndigheter
            åsidosätter sin uppgift att på ett opartiskt sätt utföra sina
            uppgifter.
          </note>
          <note>
            Att Riksskatteverket har det övergripande ansvaret för skattemyndigheternas
            beskattningsverksamhet innebär väl ändå inte att finansministern
            kan slå sig till ro när medborgare även riktar kritik mot RSV,
            t.ex. när Riksskatteverkets tryckta blankett inte överensstämde
            med lagstiftningen, som jag har beskrivit i min interpellation.
          </note>
          <note>
            Frågan är: Vem granskar Riksskatteverket?
          </note>
          <note>
            Borde inte finansministern ge Riksrevisionsverket ett preciserat
            uppdrag att granska såväl skattemyndigheter som Riksskatteverket
            mot bakgrund av det jag har beskrivit i min interpellation?
          </note>
          <note>
            Demokratiska värden, som en myndighets oväld och rättssäkerhet,
            måste alltid gälla. Ett flertal rättsfall pågår för närvarande
            och skadeståndskraven kan bli stora och kännbara för staten. Det
            kan bli dyrt att låta skattemyndigheter åsidosätta viktiga principer.
          </note>
          <note>
            Anf. 127 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Först skulle jag vilja säga att alla statliga myndigheter,
            inklusive Riksskatteverket, granskas av Riksrevisionsverket. Det
            sker ingen annan behandling i det här fallet.
          </note>
          <note>
            I en så omfattande verksamhet som vår skatteadministration är
            det kanske inte orimligt att det ibland kan hända att man gör
            olika bedömningar i olika skattedomstolar. I sista hand sker naturligtvis
            en prövning av Regeringsrätten. Om Regeringsrätten har en annan
            uppfattning om innebörden av bestämmelsen är skattemyndigheten
            bunden av Regeringsrättens ställningstagande nästa gång som myndigheten
            ska fatta beslut i samma fråga, även om det innebär att man måste
            underkänna något som man tidigare har beslutat. Det kan alltså
            bli fråga om att skattemyndigheten omprövar sitt eget beslut till
            nackdel för den enskilde.
          </note>
          <note>
            Någon omprövning bör dock inte ske om det är uppenbart oskäligt,
            exempelvis om den skattskyldige har följt skattemyndighetens råd
            och anvisningar.
          </note>
          <note>
            Jag förstår inte riktigt vad Carl Erik Hedlund menar när han
            talar om ackord. Jag känner i varje fall inte till något sådant
            system eller att revisorerna skulle arbeta efter någon slags ackordsprincip.
            Jag utgår från att Riksskatteverkets anvisningar är så tydliga
            att de inte kan ge utrymme för ett sådant förfarande. Om Carl
            Erik Hedlund har något mer preciserat exempel på vad han menar
            med ackordsförfarande får han väl ta fram det till beskådande.
          </note>
          <note type="speaker">
            Anf. 128 CARL ERIK HEDLUND (m):
          </note>
          <note>
            Fru talman! På den senare frågan är svaret uppenbart. Jag framhåller
            detta i min mycket långa interpellation. När vi i skatteutskottet
            och den här kammaren var med om att besluta att skattemyndigheterna
            skulle få ökade resurser för att kunna göra skatterevisioner och
            en bättre granskning framhölls också att detta skulle kunna innebära
            ökade skatteintäkter, dvs.
          </note>
          <note>
            att det var ett lönsamhetsmål. Redan i det sammanhanget ställdes
            ju frågan om inte det här skulle stimulera skattemyndigheterna
            att så att säga jaga fram resultat i första instans för att kunna
            bevisa att det ökade anslaget var motiverat. Som jag också framhåller
            i min interpellation har det mig veterligen inte gjorts någon
            uppföljning av hur de ärenden som har åberopats som lönsamhetsmål
            har hanterats i länsrätt och kammarrätt därefter.
          </note>
          <note>
            Jag kan upplysa finansministern om att ett enigt skatteutskott
            i dag har beslutat att föreslå att Riksdagens revisorer granskar
            Riksskatteverkets utfärdande av allmänna råd och uttalanden samt
            skatteförvaltningens processverksamhet. Det övergripande syftet
            bör vara att ta reda på om balansen mellan medborgarna och myndigheterna
            är rimlig eller om det finns stor osäkerhet i rättsprocessen som
            leder till förluster för den enskilde. Det jag efterlyser i interpellationen
            kanske kommer att bli tillgodosett genom Riksdagens revisorer
            i stället.
          </note>
          <note>
            Anf. 129 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det finns självfallet inte, och det tror jag inte
            heller Carl Erik Hedlund tror, något hundraprocentigt skattesystem
            som inte innehåller någon form av problem eller någon form av
            svårigheter när det gäller att hantera en del frågor. Därför är
            det faktiskt en del av Riksskatteverkets egen uppgift, vilket
            hela tiden förekommer, att återkomma till regering och riksdag
            med förslag på hur vi kan förbättra vårt skattesystem, vår skatteadministration.
          </note>
          <note>
            Jag har nyligen tillsammans med Riksskatteverkets ledning gått
            igenom ett antal sådana förslag och idéer som de har haft. Det
            är ett sätt att försöka förbättra vårt skattesystem. Det vore
            mig fjärran att tro att man har hittat det kompletta och färdiga
            systemet, utan det måste alltid successivt förbättras. Det händer
            hela tiden saker och ting på fältet, nya praktikfall och sådant
            som motiverar att man gör justeringar och inte minst förenklingar.
          </note>
          <note>
            När man gör förenklingar får man också räkna med att baksidan
            av förenklingarna är att en del saker kanske inte heller kan hanteras
            på ett lika stringent sätt som man hade önskat om man hade haft
            kvar mer komplicerade regler. Men det är en svår avvägningsfråga
            mellan å ena sidan behovet av förenklingar och å andra sidan behovet
            av att vara så precis och exakt som möjligt i de olika skattedirektiv
            som man har att utfärda.
          </note>
          <note>
            I ett avseende förstår jag inte Carl Erik Hedlund alls. Jag tycker
            att hans definition är mycket märklig när han talar om ackord.
            Det måste ändå vara rimligt att om Sveriges riksdag och regering
            lägger fast ett skattesystem så är avsikten att skattemyndigheten
            ska tillämpa detta skattesystem. Om det finns brister, och det
            finns det naturligtvis, och det leder till att regering och riksdag
            tillskjuter mer resurser till Riksskatteverket - och de är säkert
            inte tillräckliga - är avsikten att Riksskatteverket därmed ska
            kunna bli mer effektivt och få in mer skatteinkomster.
          </note>
          <note>
            Jag kan inte se något fel i att man får in mer skatteinkomster.
            Att komma undan skatt kan inte vara något huvudsyfte. Det är i
            varje fall inte någonting som regering och riksdag kan främja.
            Om Carl Erik
          </note>
          <note>
            Hedlund har en annan uppfattning får han i så fall anmäla det.
            Jag kan inte se att det kan kallas för ett ackordsförfarande om
            man stärker Riksskatteverkets organisation, resurser och personal
            med mer pengar.
          </note>
          <note>
            Om de får fler instrument till sitt förfogande är inte det ett
            ackordsförfarande. Det är i så fall en helt ny och främmande definition
            av det som är vedertaget när det gäller ackord.
          </note>
          <note type="speaker">
            Anf. 130 CARL ERIK HEDLUND (m):
          </note>
          <note>
            Fru talman! Självfallet var syftet med att ge mer pengar till
            skattemyndigheterna att de skulle bli effektivare och duktigare.
            Men det jag försöker ta fram och som jag hoppas att den här debatten
            gör klart, åtminstone när vi läser protokollet efteråt, är att
            risken finns att den enskilde medborgaren, företaget eller företagaren
            kommer i kläm på grund av den press som uppstår när man säger
            att nu har ni fått mer pengar, nu ska ni leverera in mer skatteintäkter,
            nu ska ni bli effektivare. Det kan ske i ivern att kunna visa
            ett bra resultat.
          </note>
          <note>
            Det är egentligen det som hela min interpellation bygger på,
            att det byggdes in ett system som jag kallar för ackordsliknande.
            Alltså för att kunna motivera att man har fått mer pengar, mer
            resurser, måste man också visa att man blev effektivare och kunde
            leverera in mer skatteintäkter, åtminstone i första instans, dvs.
            vid skattemyndigheten. Hur det sedan har gått i prövningen av
            de här målen, om det verkligen blev så mycket effektivare, vet
            jag inte. Mig veterligen har det inte gjorts någon sådan uppföljning,
            utan man har stannat vid första instans.
          </note>
          <note>
            Risken är här att skattemyndigheten inte längre blir opartisk,
            som den ska vara. Den ska även tillvarata medborgarnas intressen.
            Det är inte bara ett fogdesystem. Det är här jag känner risken
            för att medborgaren kommer i kläm. Medborgaren är ju alltid i
            ett underläge med det komplexa skattesystem vi har.
          </note>
          <note>
            Jag tror inte att vare sig finansministern eller jag kan överblicka
            hela det systemet, det är svårt. Det har sina randiga skäl. Det
            är hela min poäng. När jag säger ackord menar jag helt enkelt
            att det finns en prestationsuppfyllelse inbyggd hos skattemyndigheten
            genom att vi i riksdagen har anslagit mer resurser, och då kanske
            man åsidosätter noggrannheten eller medborgarens rättigheter.
          </note>
          <note>
            Anf. 131 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det vore mig helt främmande att som
          </note>
          <note>
            Carl Erik Hedlund försöka utså misstro mot skatteförvaltningen
            och säga att skatteförvaltningens tjänstemän i något slags överdriven
            nit i första hand skulle vilja driva in skatteinkomster på bekostnad
            av individernas rättssäkerhet. Jag tycker tvärtom att vi har en
            skatteförvaltning med en oerhört kompetent och ansvarsfull personal.
            Jag skulle snarast vilja säga att jag är imponerad över det oerhörda
            arbete som skatteförvaltningens personal utför.
          </note>
          <note>
            De har ett svårt uppdrag. Vi har en komplicerad skattelagstiftning.
            Vi har när det gäller både individbeskattning och juridisk beskattning
            en oerhört omfattande lagstiftning att ta hänsyn till. Jag tycker
            faktiskt att skatteförvaltningens personal gör en fantastisk insats.
            De borde inte behöva bli utsatta för den typ av misstroende som
            Carl Erik Hedlund här utslungar mot dem. Jag tycker att den är
            helt felaktig, och jag tar verkligen avstånd från den.
          </note>
          <note>
            Jag tror att det är rimligt att om riksdag och regering anslår
            mer resurser till skatteförvaltningen har riksdag och regering
            också anledning att ha förväntningar på att skatteförvaltningen
            använder pengarna på ett bra sätt. Det är jag övertygad om att
            man också gör.
          </note>
          <note>
            Det står naturligtvis Carl Erik Hedlund fritt att säga nej till
            förslagen om ökade resurser till skatteförvaltningen om han tror
            att det är rätt väg. Det kan möjligtvis vara rätt för honom om
            han inte tycker att vi ska ha in några mer skatteinkomster. Men
            det är en annan diskussion. Jag vet att Carl Erik Hedlund och
            hans parti vill sänka skatten. Men man ska inte sänka skatten
            genom att skapa mer revor i vårt skattesystem genom att se till
            att en mindre andel av befolkningen betalar korrekt skatt. Det
            är en konstig form av skatteundandragande. Det är en uppfattning
            som jag absolut inte delar, om Carl Erik Hedlund har den uppfattningen.
          </note>
          <note>
            Överläggningen var härmed avslutad.
          </note>
          <note>
            20 § Svar på interpellation 2000/01:399 om kasinoverksamhet
          </note>
          <note>
            Anf. 132 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Sten Andersson har frågat mig vilka åtgärder jag
            är beredd att vidta för att likabehandla kasinospel och andra
            spel.
          </note>
          <note>
            AB Trav och Galopp, ATG, har tillstånd av regeringen att med
            ensamrätt bedriva vadhållning på hästtävlingar i Sverige. AB Svenska
            Spels dotterbolag Casino Cosmopol AB har regeringens tillstånd
            att med ensamrätt bedriva internationell kasinoverksamhet på envar
            av orterna Sundsvall, Malmö, Göteborg och Stockholm. AB Svenska
            Spel levererar hela sitt överskott till staten medan ATG betalar
            36 % av omsättningen i skatt till staten, med avdrag för vinster
            utbetalda till spelare. Båda bolagen bedriver sin respektive verksamhet
            med ensamrätt på respektive del av spelmarknaden. Att i detta
            sammanhang framföra kritik som tar sikte på konkurrens på lika
            villkor förefaller därför märkligt.
          </note>
          <note>
            ATG:s verksamhet går mycket bra. Under år 2000
          </note>
          <note>
            omsatte ATG 10,5 miljarder kronor, staten erhöll 1,1
          </note>
          <note>
            miljarder kronor i lotteriskatt och överskottet till hästsporten
            uppgick till 1,3 miljarder kronor. Det förefaller därför troligt
            att ATG även fortsättningsvis kommer att kunna fullgöra sina förpliktelser
            gentemot personal och fordringsägare.
          </note>
          <note>
            Jag finner ingen anledning att ändra på gällande regler avseende
            beskattning av spel. Dock kan nämnas att det för närvarande pågår
            ett arbete inom Regeringskansliet med att bereda två utredningar
            rörande lotteri- och spelfrågor.
          </note>
          <note>
            Tredje vice talmannen konstaterade att interpellanten inte var
            närvarande i kammaren och förklarade överläggningen avslutad.
          </note>
          <note>
            21 § Svar på interpellation 2000/01:420 om dubbelbeskattning
            av boendet
          </note>
          <note type="speaker">
            Anf. 133 Finansminister BOSSE RINGHOLM (s):
          </note>
          <note>
            Fru talman! Stefan Attefall har frågat mig vilka åtgärder jag
            tänker vidta för att komma till rätta med den rådande beskattningen
            av boendet.
          </note>
          <note>
            Attefall hävdar att bostäder och boende beskattas både som konsumtion
            och som kapital, vilket han menar strider mot skattesystemets
            principer.
          </note>
          <note>
            Låt mig börja med att påpeka att regeringens åsikt är att man
            bör eftersträva en enhetlig beskattning med få undantag och specialfall.
          </note>
          <note>
            Mervärdesskatten är en skatt på det mervärde som skapas i en
            verksamhet. Enligt de allmänna principerna för mervärdesbeskattning
            ska den tas ut i alla led i framställandet av en vara eller tjänst.
            Det gäller såväl investeringsvaror som varor och tjänster som
            används för slutlig förbrukning. Det betyder, precis som utredningen
            om reformerad mervärdesskatt kom fram till, att omsättning av
            nya varor och tjänster inom bostadssektorn ska momsbeläggas på
            samma sätt som varor och tjänster i andra sektorer.
          </note>
          <note>
            Vidare innebär ett följande av principerna för inkomstbeskattning,
            precis som utredningen om reformerad inkomstbeskattning kom fram
            till, att det kapital som är investerat i fastigheter ska beskattas
            likvärdigt med annat kapital. För privatbostadsfastigheter uppnås
            detta genom fastighetsskatten. Den andra sidan av detta mynt är
            förstås att avdrag medges för räntekostnader som är förknippade
            med fastighetsinvesteringar precis som för andra kapitalinvesteringar.
          </note>
          <note>
            Det är alltså inte så att slutsatserna som dras i de två nämnda
            utredningarna står i motsatsförhållande till varandra, vilket
            Attefall låter påskina. Även i utredningen om reformerad inkomstskatt
            drogs slutsatsen att det är principiellt riktigt att full moms
            utgår på varor och tjänster inom bostadssektorn. Dock ansåg man
            att det var politiskt motiverat att mildra genomslaget av den
            utvidgade mervärdesbeskattningen, och därför förordades en kraftig
            reducering av fastighetsskatten för ny- och ombyggda fastigheter
            under de första tio åren efter färdigställandet.
          </note>
          <note>
            Vad gäller beskattningen av hyresfastigheter är det dock riktigt
            att vissa avsteg från ovan redovisade principer har gjorts. Då
            fastighetsbolagen betalar bolagsskatt på verksamhetens intäkter,
            intäkter som även ska täcka avkastningskrav på satsat kapital,
            kan fastighetsskatten tyckas medföra att företagen på hyreshusmarknaden
            beskattas hårdare än andra företag. Fastighetsskatten på hyreshus
            ska dock ses i ett annat ljus. Tillsammans med räntebidragen bildar
            den ett system för omfördelning av kapitalkostnader över tiden,
            vilket gynnar nyproduktionen. Därutöver innebär kombinationen
            av fastighetsskatt och räntebidrag en nettosubvention till produktionen
            av hyresbostäder genom att det samlade värdet av räntebidragen
            överstiger kostnaderna för fastighetsskatten.
          </note>
          <note>
            Fastighetsbeskattningskommittén fann dock att under vissa förutsättningar
            behövs varken fastighetsskatt eller räntebidrag för hyresfastigheter
            för att uppnå neutralitet mellan upplåtelseformerna. Kommittén
            föreslog därför en reformering av gällande system för beskattning
            och subventionering av hyresbostäder. Detta förslag bereds för
            närvarande inom
          </note>
          <note>
            Regeringskansliet.
          </note>
          <note type="speaker">
            Anf. 134 STEFAN ATTEFALL (kd):
          </note>
          <note>
            Fru talman! Jag vill tacka finansministern för svaret.
          </note>
          <note>
            Sverige kommer inom kort att ha det tvivelaktiga nöjet att fira
            tioårsjubileet av världens lägsta bostadsbyggande. Den uppgång
            i bostadsbyggandet som vi just nu upplever innebär att vi bygger
            endast en tredjedel av vad som byggdes under slutet av 1980-talet.
            I
          </note>
          <note>
            ett internationellt perspektiv är både nybyggnad och ombyggnad
            av hus långt under snittet i både EU och
          </note>
          <note>
            OECD. Medelåldern på det svenska bostadsbeståndet stiger snabbt,
            och ett gigantiskt renoveringsberg tonar upp sig.
          </note>
          <note>
            Bakom den här dystra utvecklingen döljer sig ett av de mest tvivelaktiga
            inslagen som går att finna i det svenska skattesystemet. Boendet
            beskattas inte bara högt som allt annat i Sverige. Boendet dubbelbeskattas
            dessutom. När priset drivs upp sjunker efterfrågan och viljan
            att producera nytt.
          </note>
          <note>
            Min interpellation handlar därför om det rimliga i den skattepolitik
            som drabbar boendet. Jag tycker att finansministerns svar illustrerar
            hur tokigt bostadsbeskattningen slår. Först för finansministern
            ett i och för sig logiskt resonemang om varför moms ska läggas
            på alla boendekostnader. Därefter är det ett lika logiskt resonemang
            om varför pengar som placeras i en bostad ska kapitalbeskattas.
          </note>
          <note>
            Precis så här gjorde man 1991 när skattereformen genomfördes
            och ansvariga politiker främst i Socialdemokraterna och Folkpartiet
            lät två olika utredningar studera beskattning av boendet. En utredning
            föreslog full moms på alla boendekostnader och moms på nybyggande,
            uppvärmning, vatten och avlopp, fastighetsskötsel, energi, etc,
            eftersom bostaden var en vara och en tjänst som skulle momsbeläggas
            som alla andra varor och tjänster. En annan utredning föreslog
            samtidigt full kapitalbeskattning eftersom investering i en bostad
            skulle likställas med placering av pengar på en bankbok. Så infördes
            dagens fastighetsskatt som skulle motsvara kapitalskatt på ränta
            på bankbokspengarna.
          </note>
          <note>
            Men ingen i samband med skattereformen och inte heller finansministern
            här i dag verkar inse det absurda i att lägga ihop de här två
            resonemangen och både lägga moms på boendet och kapitalbeskatta.
          </note>
          <note>
            Ingen annan vara eller tjänst i det här landet både kapitalbeskattas
            och momsbeläggs. Köper jag aktier eller placerar jag pengar på
            banken utgår ingen moms på de pengarna. Köper jag en soffa utgår
            ingen kapitalskatt på nöjet att ha en soffa att sitta i. Det är
            bara alkohol, tobak, energi och boende som drabbas av en extra
            hög skatt i Sverige. Bakom skatten på tobak, alkohol och energi
            finns hälso- och miljöskäl.
          </note>
          <note>
            Vilka principiella skäl finns det för att extrabeskatta boendet,
            finansministern? Investeringar i boende är både momsbelagda och
            kapitalbeskattade. På den grundläggande frågan får vi inget svar
            i finansministerns upplästa interpellationssvar. Kan jag få ett
            svar nu: Varför både momsbelägga och kapitalbeskatta de pengar
            som placeras i en ny bostad? Finns det någon annan vara eller
            tjänst i vårt land som beskattas på samma sätt?
          </note>
          <note>
            Det vore mycket intressant för både allmänheten och riksdagens
            fortsatta arbete med dessa skattefrågor att få svar på den frågan.
          </note>
          <note>
            Anf. 135 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det svar som Stefan Attefall efterlyser har han faktiskt
            fått i interpellationssvaret. Han har både haft möjlighet att
            läsa det och höra det läsas upp alldeles nyss. Det är möjligt
            att han inte accepterar svaret. Men det är faktiskt ett mycket
            tydligt svar på den fråga som har ställts, att det inte är någon
            särskild princip som gäller fastighetsbeskattningen.
          </note>
          <note>
            Sedan kan man alltid diskutera nivån på fastighetsbeskattningen.
            Som bekant har regeringen under de senaste två åren sänkt fastighetsskatten,
            inte minst när det gäller hyresfastigheter. Skatten på hyresfastigheter
            har sänkts rejält, nästan halverats. Man kan diskutera om man
            kan gå vidare. Om det finns statsfinansiella och andra möjligheter
            är det ett av flera alternativ som finns när det gäller den fortsatta
            fastighetsbeskattningen.
          </note>
          <note>
            Jag är oerhört intresserad av att få till stånd ett ökat bostadsbyggande.
            Regeringen har därför valt att i årets vårproposition föreslå
            en särskild subvention på 2,5 miljarder kronor de närmaste åren
            för att få till stånd ett ökat hyreshusbyggande. De pengarna skulle
            man ha kunnat lägga ut som reducerad skatt, om man hade velat.
            Vår bedömning är dock att det i det här fallet är mer effektivt
            att lägga ut pengarna som ett särskilt stöd till dem som bygger
            hyresfastigheter, för att få till stånd ett ökat hyreshusbyggande.
            Det är en direkt anmodan och rekommendation till alla kommuner,
            som i sista hand fattar beslut om bostadsbyggandet, att utnyttja
            den möjlighet som finns med de
          </note>
          <note>
            2,5 miljarderna.
          </note>
          <note>
            Det har funnits motsvarande möjlighet när det gäller studentbostäder.
            Den har i huvudsak använts väl, med undantag av Stockholms stad
            som inte verkar vara lika intresserad av studentbostadsbyggande.
          </note>
          <note>
            Stefan Attefall kan väl påverka den nuvarande majoriteten i Stockholms
            stad bestående av moderater, folkpartister och kristdemokrater
            och se till att de bygger hyresfastigheter. I dag byggs inga hyresfastigheter
            med rimliga hyresnivåer över huvud taget i
          </note>
          <note>
            Stockholm. Det ska bli intressant att se om Stockholms stad tänker
            utnyttja det generösa erbjudandet som staten lämnar när de nya
            reglerna träder i kraft, eller om man av ideologiska skäl vill
            fortsätta att bara bygga vad jag betraktar som ett rent lyxbyggande.
          </note>
          <note type="speaker">
            Anf. 136 STEFAN ATTEFALL (kd):
          </note>
          <note>
            Fru talman! Jag var och såg på det socialdemokratiskt styrda
            Malmös kommunala bostadsbolags nyproduktion på bostadsmässan -
            46 000 kr kvadratmetern för en hyreslägenhet. Det kallar jag lyxboende.
            Jag tycker inte att vi ska ha en traditionell bostadsdebatt om
            vem som bygger mycket eller lite. Det byggs mycket i Stockholm.
            Mycket är på gång. Jag kan argumentera emot alla synpunkter på
            det området som finansministern för fram.
          </note>
          <note>
            Denna interpellationsdebatt borde handla om den principiella
            synen på beskattningen av boendet. Jag vill få fram den grundläggande
            filosofin. I de flesta utredningar som har gjorts av beskattningen
            av boendet har man kommit fram till att boendet ska kapitalbeskattas.
            Pengar som investeras i en bostad ska beskattas som pengar på
            en bankbok eller aktier. Det har varit tankefilosofin. Men om
            man bestämmer sig för den linjen kan man inte momsbelägga investeringen
            i boendet.
          </note>
          <note>
            Vid skattereformen infördes full moms både på investeringar i
            boende och på alla tjänster som hör till boendet. Det senare kan
            vara mer principiellt klokt, även om det drev upp boendekostnaden
            kraftigt. Rent skattefilosofiskt kan man förstå det. Men penningplaceringen
            i boendet momsbeläggs liksom den tänkta avkastningen av en bostad.
            Om man håller på den linjen måste man göra något åt momsen på
            boendet.
          </note>
          <note>
            Om man anser att boendet är en konsumtionsvara vilken som helst
            är det logiskt att momsbelägga investeringar i boendet. Men varför
            då kapitalbeskatta dem?
          </note>
          <note>
            Vi kristdemokrater har en mängd synpunkter på skattenivåer i
            bostadsbeskattningen, fastighetsskattens roll osv. Jag kan dra
            upp ett helt program för vad vi vill göra. Men det som är intressant
            att få fram är inte nivåer eller antal miljarder i subventioner
            eller höjda eller sänkta skatter, utan den principiella synen
            på beskattning av boendet.
          </note>
          <note>
            Finansministern svarar inte i interpellationssvaret på frågan
            varför man lägger både moms och kapitalbeskattning på boendet.
            Varför väljer man båda spåren? Effekten blir att 65 % av kostnaden
            för nyproduktion är skatter. Skattekvoten i hela den svenska ekonomin
            är 52 %. Det indikerar att det är någonting lurt. Vi överbeskattar
            boendet. Det är en viktig förklaring till att vi har ett lågt
            bostadsbyggande i Sverige.
          </note>
          <note>
            Vilken skattefilosofi ska vi ha för boendet? Om finansministern
            sätter ned foten i den frågan kan vi sedan börja diskutera skattenivåer
            och liknande. Det kan vi föra en fruktbar debatt kring. Men för
            att få i gång ett bostadsbyggande och för att få långsiktigt sunda
            spelregler behöver vi i grunden en rimlig skattefilosofi för boendet.
          </note>
          <note>
            Jag säger inte att andra partier är mer färdiga i sina tankebanor
            på alla punkter. Men jag har upptäckt att det finns något sjukt
            här i skattereformens tänkande. Det blev ett dubbelfel när man
            lade ihop två olika utredningar, bara i ivern att få fram pengar
            så att man kunde sänka inkomstskatterna. Det dubbelfelet har gjort
            att vi under tio år har legat oerhört lågt när det gäller bostadsbyggandet.
            Det beror inte bara på det, men det är en viktig förklaring.
          </note>
          <note>
            Frågan till finansministern kvarstår: Varför både momsbelägga
            och kapitalbeskatta boendet? Vilka andra varor och tjänster i
            Sverige drabbas av denna dubbelbeskattning?
          </note>
          <note>
            Anf. 137 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag vet inte om vi kommer så mycket längre. Jag har
            lämnat ett principiellt svar på Stefan
          </note>
          <note>
            Attefalls fråga. Han upprepar frågan gång på gång.
          </note>
          <note>
            Jag kan fortsätta att upprepa svaret, att det finns ingen annan
            princip bakom bostadsbeskattningen än den bakom vårt övriga skattesystem.
          </note>
          <note>
            Man kan naturligtvis säga att man skulle kunna befria bostadssektorn
            från en viss typ av beskattning.
          </note>
          <note>
            Det är en diskussion som förs när det gäller just fastighetsskatten,
            som jag också nämnde. Det förs en diskussion om man ska ha fastighetsskatt
            på hyreshus. Vi har halverat fastighetsskatten på hyreshus.
          </note>
          <note>
            Det kostar ytterligare några miljarder kronor om man skulle ta
            bort den återstående fastighetsskatten på hyresbostäder. Det är
            en prioriteringsfråga som man får ta upp i samband med andra skattefrågor
            framöver.
          </note>
          <note>
            Erfarenheterna från 70- och 80-talen är att vi fick till stånd
            ett oerhört omfattande bostadsbyggande.
          </note>
          <note>
            Det skedde också till priset av att kostnaderna för bostadsbyggande
            drevs upp ordentligt. Det är ingenting vi vill tillbaka till.
            Vi hade under långa tider ett system som var ganska okänsligt
            för kostnadsnivån på byggandet. Subventionssystemet var utformat
            så.
          </note>
          <note>
            Det var bra att skattereformen i början på 90-talet sopade undan
            en del av det gamla subventionssystemet.
          </note>
          <note>
            Om man ska bygga upp något nytt ska det göras så som föreslås
            i vårpropositionen, så att man undviker att bygga upp höga byggkostnader.
            Man sätter ett tak på byggkostnaderna och ställer det som ett
            villkor för att få till stånd ett hyreshusbyggande. Jag ser med
            spänning fram emot om Stockholm och andra kommuner, som i dag
            inte bygger några hyresbostäder, tänker anta den utmaning och
            det erbjudande som regeringen nu generöst lämnar till landets
            kommuner, inte minst de snabbt växande, att använda sig av de
          </note>
          <note>
            2,5 nya miljarderna.
          </note>
          <note>
            Det finns en rätt stor skillnad mellan Stockholm och Malmö, Stefan
            Attefall. Förvisso byggs det dyra lägenheter både i Stockholm
            och i Malmö, exempelvis på bostadsmässan i Malmö. Men det byggs
            också vanliga hyreslägenheter i Malmö. Det byggs inga vanliga
            hyreslägenheter alls i Stockholm. För något år sedan bidrog staten
            till ett särskilt projekt som vår byggkostnadsdelegation höll
            i, där man tog fram ett stort bostadsprojekt med mycket rimliga
            hyror. Det skulle vara intressant om man kunde åstadkomma något
            på samma sätt i Stockholm. Staten är intresserad av att få till
            stånd ett sådant projekt. Men det förutsätter kommunens medverkan.
            Där bidrog det socialdemokratiskt styrda Malmö och samarbetade
            med staten för att få fram vanliga lägenheter med vanliga hyresnivåer
            för vanligt folk. Det finns inte spår av ett intresse för något
            sådant i Stockholms stadshus.
          </note>
          <note type="speaker">
            Anf. 138 STEFAN ATTEFALL (kd):
          </note>
          <note>
            Fru talman! Finansministern försöker föra in debatten på en diskussion
            om Stockholm. Jag kan kontra med att säga att det inte byggdes
            några hyreslägenheter när socialdemokraterna hade makten i
          </note>
          <note>
            Stockholm. Nu har det dragits i gång en mängd projekt. Jag sitter
            själv med i det kommunala bostadsbolaget Familjebostäder. Vi har
            nyproduktion på gång i olika områden. Vi projekterar. Men det
            tar tid att genomföra.
          </note>
          <note>
            Tillbaka till finansministerns svar. Finansministern för, som
            jag sade i inledningsanförandet, ett i och för sig principiellt
            logiskt resonemang om varför man ska momsbelägga och ett lika
            logiskt resonemang om varför man ska kapitalbeskatta boendet men
            svarar inte på frågan varför man ska lägga ihop och dubbelbeskatta
            boendet.
          </note>
          <note>
            Finansministern har inte heller svarat på frågan:
          </note>
          <note>
            Vilka andra varor och tjänster förutom sprit, tobak och energi
            extrabeskattas på detta sätt i Sverige?
          </note>
          <note>
            Vilken annan vara och tjänst beskattas med både moms och kapitalbeskattning?
            Vad jag är ute efter, finansministern, är ett grundläggande sunt
            synsätt på hur man ska beskatta boendet.
          </note>
          <note>
            Om man har en sund skattefilosofi och skapar vettiga spelregler
            så kommer man också när man sänker skatter på boendet - vilket
            jag välkomnar, om finansministern går på den linjen - att sänka
            på ett riktigt sätt. Men börjar man rycka i olika skattesatser,
            olika bidrag och liknande saker och gör det utan en genomtänkt
            filosofi får man ett mischmasch och osunda spelregler på bostadsmarknaden.
          </note>
          <note>
            Vad bostadsmarknaden behöver är långsiktighet och stabilitet.
            För det krävs i grunden en sund syn på hur man ska beskatta boendet.
            Effekten av nuvarande synsätt är att vi beskattar boendet från
            två olika håll och dubbelbeskattar boendet. Det gör vi inte men
            några andra varor och tjänster i Sverige.
          </note>
          <note>
            Varför extrabeskatta boendet? Vi behöver alla en bostad för att
            kunna leva. Boendet dubbelbeskattas i
          </note>
          <note>
            Sverige. Det är inte rimligt.
          </note>
          <note>
            Anf. 139 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Boendet beskattas inte i Sverige på annat sätt ändra
            andra typer av varor och tjänster som beskattas. Det har jag redovisat
            i mitt interpellationssvar. Vi kommer inte längre i den diskussionen.
          </note>
          <note>
            Jag vill däremot på en punkt mycket bestämt rätta
          </note>
          <note>
            Stefan Attefall. Han säger att under den socialdemokratiska regimen
            i Stockholm under den förra valperioden byggdes heller inte några
            hyresbostäder. Då måste Stefan Attefall ha glömt rätt ordentligt.
            Det byggdes faktiskt ganska mycket hyresbostäder.
          </note>
          <note>
            Det var inte minst en del omstridda projekt där socialdemokraterna
            fick mycket kritik för att man maximerade hyran, dvs. att man
            såg till att man fick en låg hyresnivå. Det har hela tiden varit
            en nagel i ögat det borgerliga styret i Stadshuset att det blev
            för låga hyror.
          </note>
          <note>
            Den kritiken tycker jag socialdemokraterna nog kan tåla, om det
            är så att man från moderat och även från kristdemokratiskt håll
            tycker att hyrorna var för låga i de bostäder som byggdes under
            socialdemokratisk tid.
          </note>
          <note>
            Överläggningen var härmed avslutad.
          </note>
          <note>
            22 § Svar på interpellation 2000/01:437 om lotterilagen
          </note>
          <note>
            Anf. 140 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Gunnar Axén har frågat mig vad jag avser att vidta
            för åtgärder för att bringa klarhet i rättsläget beträffande lotterilagen
            (1994:1000).
          </note>
          <note>
            Frågan har ställts mot bakgrund av att Hovrätten för Västra Sverige
            i beslut den 25 april 2001 gjort bedömningen att den ändring i
            6 § lotterilagen som skedde den 1 januari 1997 borde ha anmälts
            till Europeiska gemenskapernas kommission innan den antogs av
            riksdagen.
          </note>
          <note>
            Jag har på tidigare fråga från Gunnar Axén förklarat att om vi
            riskerar en bestående osäkerhet som hotar grunden för de lagar
            riksdagen stiftat kommer regeringen givetvis att agera på lämpligt
            sätt. Jag har därefter noga bevakat utvecklingen på spel- och
            lotteriområdet.
          </note>
          <note>
            Det har på senare tid kunnat konstateras en viss osäkerhet om
            huruvida lotterilagens bestämmelser är tillämpliga i vissa delar.
            Denna osäkerhet har visat sig hos både marknadens aktörer och
            rättsvårdande myndigheter och tydliggjordes i en skrivelse från
            Lotteriinspektionen i mars 2001. Hovrättens för Västra Sverige
            beslut är ett annat exempel på denna osäkerhet.
          </note>
          <note>
            Regeringskansliet anförde i ett yttrande till Kommerskollegium
            den 4 december 2000 att vissa ändringar i lotterilagen som satts
            i fråga inte kunde anses ha inneburit någon förändring av gällande
            rätt vad beträffar bl.a. sådant automatspel som spel på lyckohjul.
            Lagändringarna berörde inte heller automaternas konstruktion eller
            vinsternas beskaffenhet. Regeringskansliet ansåg därför att lagändringarna
            inte var sådana föreskrifter som behövde anmälas till kommissionen.
          </note>
          <note>
            Regeringskansliet vidhåller denna uppfattning men har ansett
            det angeläget att snarast undanröja den osäkerhet som nu uppstått.
            Att invänta ett prejudicerande domstolsavgörande var, med hänsyn
            till den tid ett sådant avgörande regelmässigt tar, inte ett rimligt
            alternativ. Mot denna bakgrund har Regeringskansliet upprättat
            förslag till ändringar i lotterilagen som är identiska med de
            lagändringar som trätt i kraft den 1
          </note>
          <note>
            januari 1997 respektive den 1 juli 1999. Regeringskansliet uppdrog
            den 23 april åt Kommerskollegium att anmäla förslaget till kommissionen,
            dvs. redan innan hovrätten meddelade sitt beslut. Jag anser det
            för närvarande inte nödvändigt att vidta några ytterligare åtgärder
            för att bringa klarhet i rättsläget.
          </note>
          <note type="speaker">
            Anf. 141 GUNNAR AXÉN (m):
          </note>
          <note>
            Fru talman! Jag ber att få tacka finansministern för svaret.
            Det tillhör väl tyvärr den politiska retoriken att inte erkänna
            ett begånget fel.
          </note>
          <note>
            Det pågår inte längre några rättsprocesser. De prejudicerande
            domar som har slagit fast att lotterilagen, i de delar vi nu diskuterar,
            har införts i strid med
          </note>
          <note>
            EU-rätten och därför inte gäller har vunnit laga kraft.
          </note>
          <note>
            Trots detta talar finansministern fortfarande om att rättsläget
            är oklart. Rättsläget är faktiskt inte oklart.
          </note>
          <note>
            Det är i dagsläget glasklart. Lagen gäller inte i de delarna.
            Men sent ska syndaren vakna.
          </note>
          <note>
            Jag välkomnar att finansministern har tagit itu med den notifieringsprocess
            som bör föregå det senare införandet, eller återinförandet, av
            lagen. Det återstår dock några högst väsentliga frågor att lösa
            innan den här soppan är ordentligt utredd och uppklarad.
          </note>
          <note>
            Under den tid som förevarit, då rättsläget har varit oklart,
            har många privata företagare lidit en stor skada. Uteblivna investeringar
            och vinstmöjligheter har skapat stora förluster. Vad avser finansministern
            att göra för att kompensera de entreprenörer och småföretagare
            inom nöjesbranschen som lidit skada av denna, milt uttryckt, olyckliga
            hantering av införandet av lotterilagen? Det är min första fråga.
          </note>
          <note>
            Vidare har Lotteriinspektionen och Svenska Spel, som båda två
            lyder under Finansdepartementet, under lång tid ägnat sig åt att
            på egen hand tolka lagen och sprida tvivelaktiga påståenden om
            rättsläget. För
          </note>
          <note>
            Svenska Spel har det givetvis handlat om att skaffa sig konkurrensfördelar.
          </note>
          <note>
            Vore det då inte rimligt att t.ex. Lotteriinspektionen, som har
            varit snabb med att argumentera för att lotterilagen i de aktuella
            delarna faktiskt gällt, är lika snabb med att informera om det
            nya rättsläget? Den lägger t.ex. ut alla domar som rör spelfrågor
            på sin hemsida. Men ingen av de domar som rör den här frågan har
            publicerats. Inte heller har den i sitt nyhetsbrev informerat
            om det rättsläge som gäller i dag.
          </note>
          <note>
            Vad kan ministern göra för att tillse att Lotteriinspektionen
            behandlar den här frågan på samma sätt som liknande frågor?
          </note>
          <note>
            Svenska Spel har å sin sida gått ut med information till sina
            ombud om att automatspelen, som detta berör, är olagliga. Det
            har t.o.m. gått så pass långt att
          </note>
          <note>
            Svenska Spel har hotat en del spelombud med att de ska mista
            sitt ombudsskap för Svenska Spel och de tar in de aktuella privata
            automaterna i sina butiker.
          </note>
          <note>
            Nu när det har visat sig att automaterna inte är olagliga borde
            väl Svenska Spel snarast informera sina ombud om att den tidigare
            givna informationen har varit felaktig. Kan ministern tillse att
            även detta löses på ett rimligt sätt?
          </note>
          <note>
            När nu lagen ska införas på nytt undrar jag om finansministern
            också kan utlova en rimlig övergångsperiod, t.ex. på fyra år,
            för att gjorda investeringar inte ska förstöras och gå om intet.
            Fyra år är den period som t.ex. Svenska Spel enligt ett utredningsförslag
            ska få som övergångsperiod om de ska minska på antalet spelformer,
            vilket har föreslagits. Fyra år var också den övergångsperiod
            som gällde då man år
          </note>
          <note>
            1995 förbjöd lottautomater i livsmedelsbutiker.
          </note>
          <note>
            Det här fallet är unikt. Det vore väl rimligt att finansministern
            här och nu kan ge ett löfte om att alla de problem som har förorsakats
            på grund av den felaktiga hanteringen av införandet av lotterilagen
            också löses. Jag undrar också om finansministern kan utlova en
            rimlig övergångsperiod när nu reglerna på nytt ska införas, den
            här gången i korrekt ordning.
          </note>
          <note>
            Anf. 142 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag har lämnat två svar av principiell betydelse
            i mitt interpellationssvar. Det ena är att regeringen inte har
            ändrat uppfattning när det gäller den lagstiftning som vi har
            på detta område. Det andra är att regeringen för att undanröja
            den osäkerhet som kan uppstå både bland myndigheter och bland
            privata aktörer har vidtagit de åtgärder som jag har redovisat
            för att få en notifiering av ärendet.
          </note>
          <note type="speaker">
            Anf. 143 GUNNAR AXÉN (m):
          </note>
          <note>
            Fru talman! Nu har vi två prejudicerande domar som har slagit
            fast att lotterilagen i dessa delar har införts i strid med EU-rätten,
            och därmed gäller inte lagen. Oavsett vad finansministern, med
            förlov sagt, anser om rättsläget torde det vara klarlagt. Domarna
            har vunnit laga kraft, och de har heller inte överklagats.
          </note>
          <note>
            Då återstår frågorna om den oklarhet som jag tror att finansministern
            och jag kan vara överens om. Det har rått en oklarhet beträffande
            rättsläget. Då är frågan om finansministern är beredd att vidta
            de övriga åtgärder som jag nämnde för att ställa till rätta de
            problem som oklarheten har medfört, oavsett om vi anser att lagen
            gäller eller inte. Hovrätten i Skåne och
          </note>
          <note>
            Blekinge och Hovrätten i Västra Sverige anser att den inte gäller
            på den punkten.
          </note>
          <note>
            Slutligen tycker jag att finansministern ganska enkelt borde
            kunna utlova att när nu lagen på nytt införs ska det ges en rimlig
            övergångsperiod, precis på det sätt som man har gjort tidigare
            och på det sätt som en statlig utredning föreslår att Svenska
            Spel ska få om man ska minska antalet lotterier till två.
          </note>
          <note>
            Anf. 144 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det pågår nu en hantering inom Europeiska kommissionen
            efter den anmälan som är gjord från Sveriges sida, och regeringen
            avvaktar självfallet utgången av detta förfarande. Det finns ingen
            anledning för mig att på det här stadiet gå in på olika följd-
            och konsekvensfrågor, utan jag vill avvakta den hantering som
            sker inom kommissionen.
          </note>
          <note>
            Sedan får regeringen återkomma på vanligt sätt.
          </note>
          <note type="speaker">
            Anf. 145 GUNNAR AXÉN (m):
          </note>
          <note>
            Fru talman! Jag får nöja mig med det svaret beträffande om finansministern
            är beredd att utlova någon rimlig övergångsperiod. Jag hoppas
            att finansministern är beredd att ge de entreprenörer som verkar
            på den här marknaden samma möjligheter som
          </note>
          <note>
            Svenska Spel när man ska ställa om och ta bort en del spelformer.
          </note>
          <note>
            Då återstår ändå frågan om finansministern är beredd att tillse
            att Lotterinspektionen och Svenska
          </note>
          <note>
            Spel, som båda sorterar under Finansdepartementet, åtminstone
            klargör vilket rättsläge som gäller i dag, eftersom de tidigare
            har varit väldigt snabba att informera om motsatsen. Svenska Spel
            och Lotteriinspektionen borde väl nu gå ut till berörda parter
            med en korrekt information om vilket rättsläge som gäller.
          </note>
          <note>
            Överläggningen var härmed avslutad.
          </note>
          <note>
            23 § Svar på interpellation 2000/01:438 om folkrörelsernas möjlighet
            till egenfinansiering
          </note>
          <note>
            Anf. 146 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Åke Sandström har frågat mig vad jag avser att göra
            för att underlätta folkrörelsernas egenfinansiering. Interpellanten
            har också frågat vad jag avser att göra för att underlätta för
            folkrörelserna att ta eget ansvar för värdeautomatverksamheten.
          </note>
          <note>
            Som interpellanten mycket riktigt påpekar har regeringens utredare
            i betänkandet Föreningslivet på spel- och lotterimarknaden (SOU
            2000:9) övervägt att låta folkrörelserna med ensamrätt få ta över
            driften av spelet med värdeautomater från AB Svenska Spel.
          </note>
          <note>
            Utredaren menar bl.a. att ensamrätten skulle ge effekten att
            folkrörelsernas engagemang för spelet stärks. Bidragsberoendet
            skulle härigenom också minska på sikt. Folkrörelserna skulle också
            på detta sätt få tillgång till ett datornät som kan bidra till
            utvecklingen av andra produkter.
          </note>
          <note>
            Det framgår dock av betänkandet att överläggningar med den tänkta
            huvudmannen för driften av spelet med värdeautomater, Folkrörelsernas
            Samarbetsorgan för Spel- och Lotterifrågor, FSL, inte var beredd
            att ta på sig ett sådant ansvar. Däremot önskade FSL att riksdagens
            tidigare beslut skulle fortsätta att gälla, dvs. att överskottet
            från värdeautomatspelet ska tillföras idrottens ungdomsverksamhet
            och annan ungdomsverksamhet vid Ungdomsstyrelsen.
          </note>
          <note>
            Jag vill i detta sammanhang nämna att år 2000
          </note>
          <note>
            gav värdeautomaterna en vinst på 250 miljoner kronor, vilket
            är mycket glädjande för föreningarnas ungdomsverksamhet.
          </note>
          <note>
            Utredaren föreslår vidare en rad åtgärder för att stärka föreningslivets
            ställning på den svenska speloch lotterimarknaden. Betänkandet
            har remissbehandlats och bereds nu inom Regeringskansliet.
          </note>
          <note type="speaker">
            Anf. 147 ÅKE SANDSTRÖM (c):
          </note>
          <note>
            Fru talman! Jag får börja med att tacka finansministern för svaret.
          </note>
          <note>
            Oavsett om FSL nu tackat nej eller inte, undrar jag vad det är
            som gör att just när det gäller värdeautomater måste det finnas
            ett i lag fastställt monopol på spelmarknaden. Det enda som kan
            motivera detta är ju ett socialt hänsynstagande, och efter vad
            jag kan förstå är det inte detta som kännetecknar Svenska
          </note>
          <note>
            Spels verksamhet med värdeautomaterna.
          </note>
          <note>
            Statistik från Lotteriinspektionen visar också en mycket högre
            andel lagöverträdelser för värdeautomaterna jämfört med varuautomaterna.
          </note>
          <note>
            Svenska Spel gör också reklam för sina värdeautomater. Grundtanken
            är att värdeautomaterna ska vara ett komplement i restaurangverksamhet
            och inte locka in människor på restauranger för att spela.
          </note>
          <note>
            Varför infördes möjligheter att fördubbla sin insats om det är
            ett socialt hänsynstagande som ska känneteckna verksamheten? Detta
            innebär att man kan spela för mycket högre belopp än det i lagen
            angivna utrymmet 1-5 kr. Både Spelberoendes Riksförbund och Folkhälsoinstitutet
            är kritiska mot hur verksamheten med värdeautomater sker i dag.
          </note>
          <note>
            Hur är det möjligt att just Svenska Spel är så lämpligt att bedriva
            värdeautomatverksamhet, när det ligger utanför dess ordinarie
            organisation? I dag bedriver ju Svenska Spel en lotteriverksamhet,
            trisslotterna, som saknar åldersgränser.
          </note>
          <note>
            Jag vill därför fråga: Vad anser finansministern om Svenska Spels
            sätt att bedriva verksamheten med värdeautomaterna? Driver Svenska
            Spel värdeautomaterna i överensstämmelse med regeringens intentioner
            för sina statliga bolag med avseende på högt ställda krav på moral
            och etik? Det jag särskilt vänder mig mot är den omfattande reklamen
            i TV för ett ökat spel från Svenska Spels sida.
          </note>
          <note>
            Anf. 148 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Huvudskälet till att Svenska Spels hantering av värdeautomater
            har en social bakgrund är naturligtvis att intäkterna går till
            föreningslivet och folkrörelserna. Jag tycker också att det är
            oerhört viktigt att på så vis kunna bidra till att främja att
            folkrörelsernas andel av lotterimarknaden kan växa. På en tioårsperiod
            har den också vuxit från ungefär 17 till
          </note>
          <note>
            27 %. Det har varit mycket framgångsrikt.
          </note>
          <note>
            Det finns skäl att i samband med den proposition som ska hanteras
            under det närmaste riksdagsåret kring spel- och lotterifrågor
            se till att vi kan stärka folkrörelsernas roll i fortsättningen.
            Jag tror inte att man ska frånta Svenska Spel det ansvar som de
            har på området, som Svenska Spel på ett utomordentligt sätt också
            har använt sig av under senare tid och som har varit mycket framgångsrikt,
            både för folkrörelserna och för att ge stadga och stabilitet på
            spelmarknaden.
          </note>
          <note>
            Svensk spelmarknad är i stor utsträckning en marknad som domineras
            av statliga aktörer och av folkrörelserna, och där det inte finns
            någon anledning att släppa in privatintressen - de är oerhört
            marginella. Det handlar om att låta staten och folkrörelserna
            se till att vi har en sund, korrekt och bra spel- och lotterimarknad
            och att avkastningen kan användas i mycket stor utsträckning just
            för folkrörelsernas verksamhet, inte minst ungdomsverksamheten.
            Jag hoppas att vi kan fortsätta en sådan linje i samband med höstens
            propositionsarbete på området.
          </note>
          <note type="speaker">
            Anf. 149 ÅKE SANDSTRÖM (c):
          </note>
          <note>
            Fru talman! Det är klart att jag har tagit del av
          </note>
          <note>
            Svenska Spels argumentering i brev till Finansdepartementet.
            Det är bara en av elva punkter som berör just den sociala hänsynen
            och åtagandet mot spelberoendet.
          </note>
          <note>
            Låt mig få ställa frågan på detta sätt. Enligt 27 § i lotterilagen
            kan tillstånd för värdeautomater endast ges "till ett spelföretag
            som ägs av staten". Frågan är om detta är förenligt med EG-fördragets
            regler om fri rörlighet av tjänster och även fördragsreglerna
            om etableringsfrihet. Kan finansministern klargöra något på den
            punkten? Har ni prövat eller notifierat frågan om man kan ha en
            lag utformad på det sättet med hänsyn till EG-fördraget?
          </note>
          <note>
            När lagen trädde i kraft den 1 januari 1995 kunde tillstånd ges
            till ett folkrörelseägt spelföretag med statligt inflytande: Om
            särskilda skäl föreligger får tillstånd i stället lämnas till
            ett annat folkrörelseägt spelföretag eller till ett spelföretag
            som ägs av staten.
          </note>
          <note>
            Lagen ändrades därefter till den nuvarande formuleringen, vilken
            trädde i kraft den 1 januari 1997.
          </note>
          <note>
            Motiveringen var endast att lagen skulle anpassas till verkligheten,
            enligt vad jag har hört.
          </note>
          <note>
            Kan det i dag fastställda monopolet vara motiverat av sociala
            hänsyn när lagstiftningen tidigare tillät andra spelföretag än
            statliga att få tillstånd? Det fanns ju inte heller någon hänvisning
            till socialt hänsynstagande när lagen ändrades den 1 januari 1997.
          </note>
          <note>
            Som jag har skrivit i min interpellation, ville ju regeringens
            egen utredare Bengt K Å Johansson ge koncession för värdeautomaterna
            till folkrörelserna.
          </note>
          <note>
            Anledningen till att det inte blev så var att Folkrörelsernas
            Samarbetsorgan för Spel- och Lotterifrågor,
          </note>
          <note>
            FSL, tackade nej, som finansministern svarade. Anser finansministern
            att det fortsättningsvis bara är ett statligt bolag som kan bedriva
            verksamhet med värdeautomater med vederbörlig social hänsyn? Det
            är den återkommande frågan.
          </note>
          <note>
            Slutligen undrar jag vilken tidsplan som gäller.
          </note>
          <note>
            När kommer det här förslaget på riksdagens bord?
          </note>
          <note>
            Finansministern sade att det skulle ske det kommande riksdagsåret.
            Kan det möjligen bli redan i höst kanske? Det är min fråga.
          </note>
          <note>
            Anf. 150 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Mitt svar på Åke Sandströms fråga är att min bedömning
            är att staten och folkrörelserna, som de största och dominerande
            aktörerna på speloch lotterimarknaden, är de viktigaste sociala
            faktorerna för att vi ska kunna upprätthålla en seriös speloch
            lotterimarknad. Jag tycker att man tar vederbörligt socialt hänsyn,
            både från Svenska Spels sida och från de olika folkrörelser som
            är aktiva på det här området. Därför anser jag att det även i
            fortsättningen är staten tillsammans med folkrörelserna som ska
            vara de helt dominerande på den här marknaden.
          </note>
          <note>
            Den utredning som Bengt K Å Johansson har gjort har ju haft som
            huvuduppgift att se hur man kan stärka folkrörelsernas situation
            i fortsättningen. Vi har samtidigt haft en utredning som handlar
            om själva lotterilagstiftningen. Det är naturligtvis viktigt att
            vi har förslag som också ligger i linje med EG-rätten när vi återkommer
            till riksdagen under kommande riksdagsår. Det är min bedömning
            att den lagstiftning vi har i dag och den vi arbetar med ska kunna
            följa EG-
          </note>
          <note>
            lagstiftningen. Därför handlar det om ett förfarande i två steg.
            Vi arbetar mot EU, och kommer slutligen med ett förslag till riksdagen.
            Det kommer att ske någon gång under nästa riksdagsår. Det är inte
            möjligt att nu precisera tidpunkten eftersom vi inte vet hur lång
            tid kommissionen behöver på sig för att göra sina bedömningar
            av de förslag som vi kan komma att ha.
          </note>
          <note type="speaker">
            Anf. 151 ÅKE SANDSTRÖM (c):
          </note>
          <note>
            Fru talman! Jag noterar att den nuvarande lagen inte är notifierad
            i EU. Den nu gällande lagen är inte godkänd i EU, om jag har uppfattat
            det rätt.
          </note>
          <note>
            Min andra fråga gällde den omfattande reklam som Svenska Spel
            bedriver. Jag blir berörd av den.
          </note>
          <note>
            Den omfattande reklam som statliga Svenska Spel bedriver i TV
            är ju häftiga grejer. Det är en omfattande reklam som verkligen
            fångar. Är det bra och lämpligt att ett statligt bolag i så hög
            grad gör reklam för ökat spel? Det är en mycket konkret fråga.
            Finansministern har säkert någon personlig åsikt om det i alla
            fall.
          </note>
          <note>
            Det statliga monopolet delas ju inte av någon. Det är ett statligt
            monopol för denna spelverksamhet.
          </note>
          <note>
            Folkrörelserna är ju inte med på samma plan.
          </note>
          <note>
            Mina frågor är alltså: Är nuvarande lag notifierad eller inte?
            Vad säger finansministern om den mycket omfattande reklam för
            ökat spel som det statliga bolaget bedriver? Det är ju i högsta
            grad ett rent statligt monopol.
          </note>
          <note type="speaker">
            Anf. 152 GUNNAR AXÉN (m):
          </note>
          <note>
            Fru talman! Jag hade inte tänkt delta i den här debatten, men
            jag tycker att finansministern är klart undanglidande när det
            gäller Svenska Spels sociala ansvarstagande. Han låter påskina
            att det sociala ansvarstagandet skulle vara större just för att
            det är staten som bedriver den här spelverksamheten.
          </note>
          <note>
            Sedan värdeautomaterna infördes har jag besökt ett flertal sådana
            lokaler. Jag måste tyvärr säga att det är mer regel än undantag
            att det är minderåriga, dvs.
          </note>
          <note>
            personer under 18 år, som spelar på de här automaterna. Så sent
            som i går satt jag på Linköpings järnvägsstation. Jag kunde konstatera
            att tre ungdomar, den yngsta var nog 13 år och den äldsta inte
            över 15
          </note>
          <note>
            år, spelade på de här automaterna under en timmes tid, och det
            är ju beklagligt.
          </note>
          <note>
            Det är givetvis Svenska Spel som har det yttersta ansvaret för
            att det förhåller sig på det här sättet. Men i första hand är
            det ju de som har den här lokalen där automaterna står som ska
            tillse att man följer reglerna. Jag tror inte att det spelar någon
            större roll huruvida det är Svenska Spels automater eller någon
            annans automater som står där.
          </note>
          <note>
            Jag tror att om finansministern beger sig ut i verkligheten och
            tittar på hur det ser ut där de här spelautomaterna står, de här
            Jack Vegas-automaterna som det har gjorts så mycket reklam för,
            kommer finansministern också att finna att det är mer regel än
            undantag att minderåriga spelar på dem. Så mycket för det statliga
            Svenska Spels sociala ansvarstagande.
          </note>
          <note>
            Dessutom finns det uppgifter om att Svenska Spel faktiskt har
            utprovat de här Jack Vegas-automaterna på ungdomsgrupper, dvs.
            personer under 18 år.
          </note>
          <note>
            Detta är någonting som jag tycker att finansministern bör ta
            med sig och tänka på.
          </note>
          <note>
            Anf. 153 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Till Åke Sandström kan jag säga att huvudparten i
            den nuvarande lotterilagstiftningen är tillkommen före Sveriges
            inträde i Europeiska unionen den 1 januari 1995. Det är därför
            vi har gjort en översyn av lotterilagstiftningen. Vi ska återkomma
            under nästa riksdagsår med förslag på området för att göra de
            justeringar som kan behöva göras i lotterilagstiftningen med tanke
            på EG-rätten.
          </note>
          <note>
            Till sist vill jag säga att Svenska Spel som en statlig aktör
            är oerhört angelägen om att upprätthålla de regler och lagar som
            vi har. Det är en oerhört seriös aktör på marknaden. Om det är
            så att de privata restaurangägarna eller andra privata intressenter
            som
          </note>
          <note>
            Svenska Spel har en del av sina värdeautomater hos inte följer
            lagstiftningen, tycker jag att det finns skäl att reagera mot
            de privata aktörer som inte upprätthåller reglerna. Jag vet att
            Svenska Spel jagar sådana överträdelser med ljus och lykta. Man
            vidtar också mått och steg mot den typen av överträdelser. Den
            typen av missbruk har vi ingen anledning att försvara, oavsett
            om de förekommer i privata restauranger eller någon annanstans.
          </note>
          <note type="speaker">
            Anf. 154 GUNNAR AXÉN (m):
          </note>
          <note>
            Fru talman! Jag tycker att det är bra att finansministern påtalar
            att man måste vidta mått och steg mot de lagöverträdelser som
            begås. I det fall som jag noterade i går tyckte jag att det hade
            gått över gränsen. Jag kontaktade polismyndigheten, som man ska
            göra när någonting brottsligt begås. Men tyvärr hade polisen inte
            de resurser som krävdes för att ingripa mot detta.
          </note>
          <note>
            Finansministern kan kanske ta med sig till sin kollega i regeringen,
            justitieministern, att polisen inte har de resurser som krävs
            för att upprätthålla de lagar som har instiftats.
          </note>
          <note>
            Efter att ha sett hur det verkligen ser ut, är jag helt övertygad
            om att lagen inte på något sätt efterlevs bättre bara för att
            det är statliga Svenska Spel som bedriver den här verksamheten
            med värdeautomaterna. Jag tror att det är fullt möjligt att tillåta
            även andra att bedriva den här typen av verksamhet med spel på
            värdeautomater.
          </note>
          <note>
            Vi ser hur verkligheten ser ut i dag. Jag hoppas att finansministern
            är beredd att vidta de åtgärder som krävs.
          </note>
          <note>
            Överläggningen var härmed avslutad.
          </note>
          <note>
            24 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            2000/01:137 till trafikutskottet
          </note>
          <note>
            2000/01:139 till miljö- och jordbruksutskottet
          </note>
          <note>
            Motioner
          </note>
          <note>
            2000/01:T16-T18 till trafikutskottet
          </note>
          <note>
            2000/01:MJ37-MJ48 till miljö- och jordbruksutskottet
          </note>
          <note>
            25 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Konstitutionsutskottets betänkanden 2000/01:KU20
          </note>
          <note>
            och KU17
          </note>
          <note>
            Finansutskottets betänkande 2000/01:FiU26
          </note>
          <note>
            Skatteutskottets betänkanden 2000/01:SkU22,
          </note>
          <note>
            SkU27, SkU26, SkU24 och SkU23
          </note>
          <note>
            26 § Bordläggning
          </note>
          <note>
            Anmäldes och bordlades
          </note>
          <note>
            Motioner med anledning av prop. 2000/01:132 Ändrade regler om
            koncessionsavgift på televisionens område
          </note>
          <note>
            2000/01:K11 av Per Unckel m.fl. (m)
          </note>
          <note>
            2000/01:K12 av Birgitta Sellén m.fl. (c)
          </note>
          <note>
            2000/01:K13 av Göran Magnusson m.fl. (s)
          </note>
          <note>
            2000/01:K14 av Ingvar Svensson m.fl. (kd)
          </note>
          <note>
            2000/01:K15 av Lennart Kollmats och Kenth Skårvik (fp)
          </note>
          <note>
            Konstitutionsutskottets betänkande
          </note>
          <note>
            2000/01:KU24 Kommunal uppdragsverksamhet
          </note>
          <note>
            Lagutskottets betänkanden
          </note>
          <note>
            2000/01:LU20 Stiftelselagen - undantag från viss tillsyn, m.m.
          </note>
          <note>
            2000/01:LU21 Förbud mot juridiskt eller ekonomiskt biträde i
            vissa fall, m.m.
          </note>
          <note>
            2000/01:LU24 Ändring i atomansvarighetslagen
          </note>
          <note>
            Miljö- och jordbruksutskottets betänkande
          </note>
          <note>
            2000/01:MJU18 Skyddet för vissa djur- och växtarter och deras
            livsmiljöer
          </note>
          <note>
            Trafikutskottets betänkanden
          </note>
          <note>
            2000/01:TU13 Trafiksäkerhet
          </note>
          <note>
            2000/01:TU14 Bilprovningen, fordonskontrollen och trafiksäkerheten
          </note>
          <note>
            2000/01:TU15 Lag om vägtrafikregister, m.m.
          </note>
          <note>
            2000/01:TU17 Förändring av aktiestrukturen i SAS
          </note>
          <note>
            Bostadsutskottets betänkanden
          </note>
          <note>
            2000/01:BoU10 Förlängd giltighetstid för vissa bestämmelser om
            kommunala bostadsföretag
          </note>
          <note>
            2000/01:BoU12 Den bostadsbidragsgrundande inkomsten för år 2001
            m.m.
          </note>
          <note>
            27 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 29 maj
          </note>
          <note>
            2000/01:1302 av Catharina Hagen (m) till statsrådet
          </note>
          <note>
            Ingegerd Wärnersson
          </note>
          <note>
            Statistikunderlag för gymnasiebidraget till friskolor
          </note>
          <note>
            2000/01:1303 av Catharina Hagen (m) till statsrådet
          </note>
          <note>
            Ingegerd Wärnersson
          </note>
          <note>
            Pensionskostnader för friskolor
          </note>
          <note>
            2000/01:1304 av Catharina Elmsäter-Svärd (m) till justitieminister
            Thomas Bodström
          </note>
          <note>
            Maximistraff på människohandel
          </note>
          <note>
            Frågorna redovisas i bilaga som fogas till riksdagens snabbprotokoll
            onsdagen den 6 juni.
          </note>
          <note>
            28 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 29 maj
          </note>
          <note>
            2000/01:1223 av Ulla Hoffmann (v) till utrikesminister Anna Lindh
          </note>
          <note>
            Utvecklingen i Zambia
          </note>
          <note>
            2000/01:1224 av Yvonne Ruwaida (mp) till utrikesminister Anna
            Lindh
          </note>
          <note>
            Ammunition med utarmat uran
          </note>
          <note>
            2000/01:1237 av Sten Tolgfors (m) till socialminister
          </note>
          <note>
            Lars Engqvist
          </note>
          <note>
            Landstingens personal
          </note>
          <note>
            2000/01:1238 av Sten Tolgfors (m) till socialminister
          </note>
          <note>
            Lars Engqvist
          </note>
          <note>
            Valfriheten inom sjukvården
          </note>
          <note>
            2000/01:1247 av Margareta Cederfelt (m) till socialminister Lars
            Engqvist
          </note>
          <note>
            Tandläkarbesök
          </note>
          <note>
            2000/01:1248 av Margareta Cederfelt (m) till socialminister Lars
            Engqvist
          </note>
          <note>
            Vårdgaranti för barn med neuropsykiatriska störningar
          </note>
          <note>
            2000/01:1249 av Johan Pehrson (fp) till socialminister Lars Engqvist
          </note>
          <note>
            Läkemedel
          </note>
          <note>
            2000/01:1250 av Inger Lundberg (s) till socialminister Lars Engqvist
          </note>
          <note>
            Stöd till barnfamiljer i kontakterna med skolan
          </note>
          <note>
            2000/01:1251 av Johan Pehrson (fp) till statsrådet
          </note>
          <note>
            Ingegerd Wärnersson
          </note>
          <note>
            Betyg i judiska studier
          </note>
          <note>
            2000/01:1263 av Annelie Enochson (kd) till utrikesminister Anna
            Lindh
          </note>
          <note>
            Kina och EU
          </note>
          <note>
            2000/01:1265 av Anita Sidén (m) till statsrådet Ingegerd Wärnersson
          </note>
          <note>
            Rörelsehindrade och skolan
          </note>
          <note>
            2000/01:1271 av Kenneth Lantz (kd) till socialminister Lars Engqvist
          </note>
          <note>
            Prostatacancer
          </note>
          <note>
            2000/01:1273 av Per-Olof Svensson (s) till socialminister Lars
            Engqvist
          </note>
          <note>
            Tandvård
          </note>
          <note>
            Svaren redovisas i bilaga som fogas till riksdagens snabbprotokoll
            onsdagen den 6 juni.
          </note>
          <note>
            29 § Kammaren åtskildes kl. 21.19.
          </note>
          <note>
            Förhandlingarna leddes av förste vice talmannen från sammanträdets
            början t.o.m. 6 § anf. 33 (delvis), av talmannen därefter till
            ajourneringen kl. 16.27, av andre vice talmannen därefter t.o.m.
            17 § anf. 117
          </note>
          <note>
            (delvis) och av tredje vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
