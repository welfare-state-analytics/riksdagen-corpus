<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200001</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200001</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200001--91</head>
          <docDate when="2001-04-04 00:00:00">2001-04-04 00:00:00</docDate>
        </div>
      </front>
      <body>
        <div>
          <note>
            19.00 - 22.58
          </note>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 29 mars.
          </note>
          <note>
            2 § Kompletteringsval till skatteutskottet
          </note>
          <note>
            Tredje vice talmannen meddelade att Miljöpartiet de grönas riksdagsgrupp
            på grund av uppkommen vakans anmält Matz Hammarström som ledamot
            i skatteutskottet efter Birger Schlaug.
          </note>
          <note>
            Tredje vice talmannen förklarade vald till
          </note>
          <note>
            ledamot i skatteutskottet
          </note>
          <note>
            Matz Hammarström (mp)
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            2000/01:118 till skatteutskottet
          </note>
          <note>
            Motioner
          </note>
          <note>
            2000/01:Ju11-Ju17 till justitieutskottet
          </note>
          <note>
            4 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Försvarsutskottets betänkanden 2000/01:FöU3-FöU5
          </note>
          <note>
            Finansutskottets betänkanden 2000/01:FiU18, FiU21
          </note>
          <note>
            och FiU22
          </note>
          <note>
            Justitieutskottets betänkande 2000/01:JuU16
          </note>
          <note>
            Näringsutskottets betänkande 2000/01:NU7
          </note>
          <note>
            Miljö- och jordbruksutskottets betänkande
          </note>
          <note>
            2000/01:MJU20
          </note>
          <note>
            5 § Behandling av personuppgifter inom skatt, tull och exekution
          </note>
          <note>
            Föredrogs skatteutskottets betänkande 2000/01:SkU20
          </note>
          <note>
            Behandling av personuppgifter inom skatt, tull och exekution
            (prop. 2000/01:33).
          </note>
          <note type="speaker">
            Anf. 1 STEFAN HAGFELDT (m):
          </note>
          <note>
            Fru talman! I det här ärendet behandlas personuppgifter inom
            skatt, tull och exekution. I propositionen föreslås en ny författningsreglering
            som gäller behandling av personuppgifter inom skatteförvaltningens
            verksamhet med beskattning, folkbokföring, val och folkomröstningar
            samt kronofogdemyndigheternas verksamheter och Tullverkets verksamhet.
          </note>
          <note>
            Vi moderater instämmer i stora delar av propositionen men har
            en avvikande uppfattnig på två punkter. Vi står bakom bägge våra
            reservationer, men jag nöjer mig med att yrka bifall till reservation
            1, som jag också så småningom kommer att begära votering på.
          </note>
          <note>
            Vad gäller utlämnandet av allmän handling delar vi åsikten att
            utlämnandet av sådana uppgifter måste regleras. Enligt vår mening
            bör emellertid inte normgivningsdelegation ske i frågor som rör
            offentlighetsprincipen och skydd för den personliga integriteten.
          </note>
          <note>
            Vi anser att det ligger i allmänhetens intresse att bestämmelser
            som rör väsentliga medborgarintressen som dels utlämnandet av
            allmän handling i elektronisk form, dels skydd för intrång i den
            personliga integriteten regleras av riksdagen genom lagstiftning.
          </note>
          <note>
            Regeringens möjligheter att reglera utlämnandet av uppgifter
            vilka omfattas av sekretesslagen via förordningar bör således
            inskränkas.
          </note>
          <note>
            Riksdagen bör därför av regeringen begära förslag innebärande
            att utlämnande av handling som omfattas av sekretesslagen regleras
            i lag.
          </note>
          <note>
            I vår andra reservation föreslår vi att riksdagen beslutar avslå
            förslaget om att myndigheter får ta ut avgift för att lämna ut
            uppgifter ur folkbokföringsregister. Vi får stöd för vår uppfattning
            av Riksförsäkringsverket, Rikspolisstyrelsen och Pliktverket.
            Även
          </note>
          <note>
            Statskontoret ställer sig tveksamt till regeringens förslag.
          </note>
          <note>
            Att avgiftsbelägga en vara eller tjänst får till följd att användningen
            av tjänsten eller varan minskar alternativt att användaren söker
            sig en annan leverantör. Eftersom registerhållning är en myndighetsuppgift
            finns det av naturliga skäl inte någon konkurrerande verksamhet.
            För de myndigheter som skulle få ökade utgifter genom en avgiftsbeläggning
            kommer detta att gå ut över deras ordinarie verksamhet vid oförändrade
            anslag.
          </note>
          <note>
            En sannolik konsekvens av detta blir att uppgiftsinhämtandet
            kommer att minska, så att uppgifterna inte används i den utsträckning
            som kunde vara motiverad. Detta leder, som regeringen själv påpekar,
            till effektivitetsförluster. En ytterligare konsekvens kan bli
            att de myndigheter som har möjlighet härtill söker övervältra
            kostnaderna på företag och allmänhet. Detta skulle i sin tur leda
            till att registerhållningen betalas två gånger, först genom det
            skattefinansierade anslaget och därefter genom avgiftsuttag från
            slutanvändaren.
          </note>
          <note>
            Vi anser att registerhållningen ska betalas av den myndighet
            som är ansvarig för personuppgifterna.
          </note>
          <note>
            Utlämnande av uppgifter ska vara kostnadsfritt, både till andra
            myndigheter och till individer och företag, om utlämnandet följer
            av lag eller förordning.
          </note>
          <note type="speaker">
            Anf. 2 PER ERIK GRANSTRÖM (s):
          </note>
          <note>
            Fru talman! I betänkandet behandlar skatteutskottet regeringens
            proposition 2000/01:33 Behandling av personuppgifter inom skatt,
            tull och exekution.
          </note>
          <note>
            Förslaget innebär en ny, modernare och förenklad reglering av
            behandlingen av personuppgifter hos skatteförvaltningen, kronofogdemyndigheterna
            och
          </note>
          <note>
            Tullverket. Lagarna ska gälla i stället för personuppgiftslagen,
            och det anges särskilt i vilka fall personuppgiftslagen ska vara
            tillämplig.
          </note>
          <note>
            Vissa uppgifter i kronofogdemyndigheternas register blir med
            utskottets förslag sekretessbelagda, s.k. omvänt skaderekvisit.
            Detta är en skärpning av sekretessen.
          </note>
          <note>
            Sekretess ska gälla inom kronofogdemyndigheterna för uppgifter
            om enskildas personliga eller ekonomiska förhållanden, om det
            inte står klart att uppgiften kan röjas utan att den enskilde
            eller närstående lider skada eller men.
          </note>
          <note>
            De från integritetssynpunkt viktiga ramarna för behandlingen
            slås fast i lag. Regleringen ska omfatta all automatiserad behandling
            av personuppgifter samt i vissa fall uppgifter om avlidna och
            juridiska personer.
          </note>
          <note>
            Dessutom föreslås att enskilda ska, om regeringen medger det,
            få ha direktåtkomst till egna uppgifter.
          </note>
          <note>
            Förslaget är ett steg på vägen mot att göra det möjligt att t.ex.
            deklarera på Internet. För att detta ska bli möjligt krävs ytterligare
            lagstiftning och att arbetet med säkra e-signaturer kommer längre.
          </note>
          <note>
            Uppgifter hos kronofogdemyndigheterna omfattas i dag endast av
            en mycket svag sekretess. Uppgifterna är i princip offentliga
            om man inte kan förutse någon avsevärd skada av att de lämnas
            ut. Vissa uppgifter omfattas i dag inte alls av någon sekretess,
            t.ex. information om att någon är gäldenär hos en kronofogdemyndighet
            eller uppgifter om dennes skuld.
          </note>
          <note>
            Den i dag rådande svaga sekretessen innebär problem för kronofogdemyndigheterna
            att få uppgifter från andra myndigheter, framför allt från skattemyndigheterna,
            där uppgifter omfattas av absolut sekretess.
          </note>
          <note>
            Förslaget i betänkandet är inget avsteg från offentlighetsprincipen.
            Det är i stället ett sätt att komma till rätta med de svårigheter
            som i dag finns vid informationsutbyte mellan myndigheter. Det
            är, som utskottet bedömer det, inte tillfredsställande att kronofogdemyndigheternas
            uppgifter om gäldenärernas ekonomiska och personliga förhållanden
            har ett så svagt sekretesskydd som dagens regler innebär. Kronofogdemyndigheterna
            lämnar ut uppgifter bl.a. till kreditupplysningsföretag som hämtar
            in uppgifter om samtliga skulder, oavsett skuldernas storlek.
          </note>
          <note>
            Kreditupplysningsföretagens användning av uppgifterna har kritiserats
            framför allt på grund av den stora betydelse den har för möjligheterna
            att få nya krediter. I dag blir uppgifter om sökt verkställighet
            offentliga även om den sökta verkställigheten beror på t.ex. ett
            missförstånd från gäldenärens sida eller något annat ursäktligt
            förhållande, t.ex. att en anhörig har åtagit sig att betala men
            slarvat. Det är i många fall fråga om förstagångsgäldenärer, och
            det rör sig ofta om mycket små belopp.
          </note>
          <note>
            För att komma åt problemet med att enstaka skulder och korta
            betalningsdröjsmål leder till betalningsanmärkning föreslås att
            ett kreditupplysningsföretag som har inhämtat en uppgift från
            kronofogdemyndigheternas databaser ska gallra uppgiften när skulden
            har betalats.
          </note>
          <note>
            Däremot kommer uppgifter om utmätning fortfarande att finnas
            kvar. Om en person under de senaste två åren varit föremål för
            verkställighet eller indrivning får uppgifter om samtliga skulder
            de senaste två åren användas i kreditupplysningsverksamheten.
          </note>
          <note>
            Fru talman! I stort är utskottet enigt som förslagen. Moderata
            samlingspartiet har dock till utskottsmajoritetens förslag lagt
            två reservationer.
          </note>
          <note>
            I den första reservationen yrkar det på att regeringen ska återkomma
            med förslag som innebär att utlämnande av handling som omfattas
            av sekretesslagen ska regleras i lag.
          </note>
          <note>
            På denna punkter har konstitutionsutskottet instämt i regeringens
            bedömning att det inte är möjligt att i lag reglera i vilka fall
            uppgifter ska få lämnas ut.
          </note>
          <note>
            Därför föreslås att det bör åligga regeringen att göra dessa
            bedömningar.
          </note>
          <note>
            Skatteutskottets majoritet delar konstitutionsutskottets ställningstagande
            och har därmed avstyrkt motionsyrkandet från Moderata samlingspartiet.
          </note>
          <note>
            I propositionen föreslås att en myndighet som är personuppgiftsansvarig
            för behandling av uppgifter i en databas ska få ta ut avgifter
            för att lämna ut uppgifter ur basen.
          </note>
          <note>
            Utskottsmajoriteten delar regeringens syn att avgiftsfrihet kan
            leda till en snedfördelning bland myndigheterna av kostnadsansvaret.
            Det finns enligt majoriteten fog för principen att kostnaden för
            avgiftsuttagen ska fördelas mellan dem som tar del av uppgifterna
            i proportion till mängden uppgifter som de får del av.
          </note>
          <note>
            Argumentet om effektivitetsförluster som framförs i reservation
            2 är enligt min uppfattning inte relevant. Snarare torde avgifter
            leda till att uppgifter kommer att begäras i den omfattning de
            behövs.
          </note>
          <note>
            Fru talman! Med det jag har anfört yrkar jag bifall till skatteutskottets
            förslag i betänkande 20 och avslag på de två reservationerna.
          </note>
          <note type="speaker">
            Anf. 3 PER ROSENGREN (v):
          </note>
          <note>
            Fru talman! Det här är egentligen ett mer intressant betänkande
            än vad man vid första anblicken kan tro. Det handlar delvis om
            en fråga som har stötts och blötts under många år, nämligen gäldenärer
            som restar med småbelopp. De kan mer eller mindre oförskyllt hamna
            i register.
          </note>
          <note>
            Därmed blir de också föremål för kreditupplysningsföretagens
            intresse. Det kan handla om personer som haft en skuld på 400-500
            kr. Trots att den sedan är betald ligger de kvar i registren i
            upp till två tre år.
          </note>
          <note>
            Det är en sak som det motioneras om under flera år i
          </note>
          <note>
            Sveriges riksdag.
          </note>
          <note>
            Finansutskottet har nyligen behandlat ett antal sådana motioner
            och hänvisar i sitt svar till detta betänkande. Med de föreslagna
            förändringarna kommer personer som vid ett enstaka tillfälle hamnat
            i kronofogdens register med mindre belopp inte att bli föremål
            för den typen av betalningsanmärkningar.
          </note>
          <note>
            Det är inte bara så att man kan få svårt att få nya krediter
            om man hamnar i registren. Det är t.o.m. så att ett telefonabonnemang
            eller ett hyreskontrakt kan bli problematiskt i sammanhanget.
          </note>
          <note>
            Vi i Vänsterpartiet menar att det i och för sig hade varit bättre
            att göra de direkta ändringarna i kreditupplysningslagen. Nu innebär
            förslaget att om man inom två år restar en gång till med småbelopp
            kommer man att finnas kvar i rullorna och anmärkningen kommer
            att synas. Hade man genomfört förändringar i kreditupplysningslagen
            hade man kunnat komma till rätta med de problemen.
          </note>
          <note>
            En annan anledning till att man väljer att gå den här vägen är
            att, som Per Erik Granström nyss har sagt, att det ska underlätta
            samarbetet mellan myndigheter. Det gäller inte minst samarbetet
            mellan skattemyndighet och kronofogdemyndighet.
          </note>
          <note>
            Skattemyndigheten som har en absolut sekretess kan i dag inte
            överlämna viss information till kronofogden eftersom kronofogdemyndigheten
            inte har samma sekretess. Det är naturligtvis ett problem när
            man ska beivra ekonomisk brottslighet osv.
          </note>
          <note>
            Samtidigt finns det ett litet problem med detta som har uppmärksammats.
            Föreningen Sveriges Kronofogdar har påpekat att det kan bli vissa
            problem med offentlighetsprincipen. Jag tycker inte att man bara
            ska avfärda den problematiken på det sätt som
          </note>
          <note>
            Per Erik Granström gjorde.
          </note>
          <note>
            Jag tror att man måste problematisera detta. Det kan innebära
            att man tänjer lite grann på den offentlighetsprincip som vi alla
            värnar om. Ser man det däremot sammantaget och väger för- och
            nackdelar mot varandra är det alldeles klart att det är en nödvändig
            åtgärd.
          </note>
          <note>
            Utskottet skriver också precis som Lagrådet och även konstitutionsutskottet
            att man kanske ska göra sig en samlad bild av sekretesslagstiftningen
            för att komma fram till om det på något sätt äventyrar offentlighetsprincipen.
            Det är en uppgift för regeringen att ta itu med inom ganska snar
            framtid att göra den samlade bilden.
          </note>
          <note>
            Med detta yrkar jag bifall till utskottets förslag i betänkande
            SkU20.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 12 §.)
          </note>
          <note>
            6 § Allmänna motioner om punktskatter
          </note>
          <note>
            Föredrogs skatteutskottets betänkande 2000/01:SkU17
          </note>
          <note>
            Allmänna motioner om punktskatter.
          </note>
          <note>
            Anf. 4 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! Skatteutskottets betänkande
          </note>
          <note>
            2000/01:SkU17 Allmänna motioner om punktskatter skulle kunna
            jämföras med en påse Gott och blandat.
          </note>
          <note>
            Innehållet är som bekant blandat. Det är surt, sött, salt och
            segt. Moderaternas tolv reservationer skulle kunna utgöra det
            goda i påsen. Jag skulle också kunna jämföra betänkandet med en
            påse som är tom och innehållslös. Utskottsmajoriteten lyckas inte
            fylla påsen med någonting utan hänvisar i princip bara till nya
            utredningar.
          </note>
          <note>
            Drygt 83 miljarder kronor tas årligen ut i punktskatter. Skatt
            på energi och miljö står för merparten av dessa miljarder. Punktskatterna
            är ofta föremål för förändringar. Detta beror på deras dubbla
            funktion som inkomstkälla för staten och ekonomiskt styrmedel
            för att påverka vårt privata eller företags beteende.
          </note>
          <note>
            För vissa varor som alkohol och drivmedel utgör punktskatterna
            inklusive moms 70-80 % av priset.
          </note>
          <note>
            Punkskatterna är skatter som en politisk majoritet kan besluta
            om tämligen godtyckligt. En del privatpersoner och företag kan
            parera för detta genom att göra inköpen någon annanstans eller
            flytta, eller så uppstår en svart marknad.
          </note>
          <note>
            Fru talman! Jag börjar med energiskatterna. De senaste åren framstår
            utskottsmajoriteten som tämligen handlingsförlamad när det gäller
            hur ett framtida energiskattesystem ska se ut. Antingen har man
            hänvisat till skattesamtalen, som numera inte finns, om de ens
            har funnits reellt kan diskuteras, eller så har man gömt sig bekom
            en interdepartemental utredning. Under tiden har den socialdemokratiska
            regeringen gjort upp med Vänsterpartiet och Miljöpartiet om en
            grön skatteväxling om 30 miljarder kronor under en treårsperiod.
          </note>
          <note>
            I dagens betänkande hänvisas i många fall till nya utredningar.
            Energiskatteområdet består nu av så många undantag att undantagen
            får ses som regel.
          </note>
          <note>
            Samtidigt ställs det helt naturligt nya krav på undantag - allt
            för att olika branscher ska kunna konkurrera på lika villkor.
            Det gäller inte minst jämfört med konkurrenterna i utlandet, men
            också inom landet. Det är alltså undantag och åter undantag som
            gäller. Det är bara att läsa i utskottsbetänkandet. Jag citerar:
          </note>
          <note>
            "Den energibeskattning som gäller i dag för tillverkningsindustrin
            och växthusnäringen (samt även för jordbruk, skogsbruk och vattenbruk)
            innebär att någon energiskatt inte erläggs för bränsle och att
            koldioxidskatt tas ut med 35 % av den koldioxidskatt som gäller
            för övriga sektorer (andra näringar och hushållssektorn). Någon
            elskatt tas heller inte ut. Till dessa nedsättningar kommer så
            den särskilda nedsättningsregeln som innebär en ytterligare sänkning
            av skatteuttaget på den del av koldioxidskattekostnaden som överstiger
            0,8 % av försäljningsvärdet."
          </note>
          <note>
            Företag inom cement-, glas- och stenindustrin är utöver nu beskrivna
            skattelättnader genom en övergångsvis gällande bestämmelse befriade
            från den del av koldioxidbeskattningen på främst kol och naturgas
            som överstiger 1,2 % av försäljningsvärdet.
          </note>
          <note>
            Detta är bara några exempel på undantag. Är det begripligt? Nej.
            Är det rättvist? Nej, skulle jag vilja säga. Krångligt? Ja, mycket.
            Jag tror att ingen skulle vilja bli väckt mitt i natten och bli
            ombedd att redogöra för alla undantagen. Det blir hela tiden gränsdragningsproblem.
            Alla omfattas inte, och därmed uppstår nästa krav på undantag.
          </note>
          <note>
            Samtidigt börjar EU ifrågasätta en del av de svenska undantagen
            för industrin. Man ser dem som statsstöd, vilket är förbjudet.
            En sak kan vi vara säkra på, nämligen att vi inte kommer att få
            behålla nedsättningarna och undantagen för all framtid.
          </note>
          <note>
            Men varför har vi alla de här undantagen i Sverige? Jo, därför
            att vi har så höga generella skatter på energi. P-O Edin, som
            för regeringens räkning ska utreda internationaliseringens betydelse
            för svenska skattebaser och framtida skattestruktur, har bl.a.
            som ett av sina uppdrag att analysera energibeskattningens utformning
            och avvägningen mellan önskemål om likformighet, miljöstyrning
            och internationell konkurrenskraft. Dessa önskemål är enligt mig
            inte förenliga. Som svar på en fråga från mig under skatteutskottets
            officiella utfrågning om internationaliseringarna och skatterna
            svarade P-O Edin:
          </note>
          <note>
            Det är ett enkelt svar, för jag vet inte. Vad jag kan säga än
            så länge är att det är delvis oförenliga ståndpunkter. Men på
            något sätt måste de gå att förena.
          </note>
          <note>
            Vad det får för konsekvenser på energibeskattningsområdet kan
            jag inte svara på i dag. Jag håller med om att det inte är lätt
            att se hur det ska gå att lösa.
          </note>
          <note>
            Det är bara att önska P-O Edin lycka till med den delen av hans
            uppdrag, som för övrigt är ett nollsummespel. Inga skattesänkningar
            får föreslås som inte kompenseras av skattehöjningar.
          </note>
          <note>
            Moderaternas utgångspunkter och principiella inställning är att
            energibeskattningen ska vara energineutral medan miljöskatterna
            ska motsvara den miljöbelastning som energianvändningen medför.
            Energiskatten är till sin natur fiskal, och ska endast tas ut
            i konsumentledet. Miljöskatterna ska däremot verka så att produktionsprocessen
            blir mindre miljöstörande.
          </note>
          <note>
            De ska därför tas ut i produktionsledet. Regelverket kring miljö-
            och energiskatter måste enligt vår mening samordnas på EU-nivå.
            Det är en logisk följd av att marknaden släpps fri. De principer
            som jag nyss redogjorde för är då viktiga. Observera att detta
            inte är detsamma som en harmonisering av skatterna!
          </note>
          <note>
            Det är dags för regeringen att lägga fram ett heltäckande förslag
            till ett nytt energiskattesystem. Vi kan inte ha kvar detta lapptäcke,
            där lappandet har gått så långt att det ursprungliga täcket inte
            syns längre. Som principen för det nya energiskatteförslaget kan
            Moderaternas ovan nämnda utgångspunkter gälla.
          </note>
          <note>
            Det går naturligtvis att diskutera skattesatserna, men det får
            aldrig vara så att vi i Sverige har så höga skatter att vår industri
            slås ut eller flyttar utomlands, till länder som är mindre nogräknade
            med miljön. Då har miljön i stort inte vunnit någonting. Det enda
            som har hänt är att vi i Sverige har förlorat arbetstillfällen
            och skatteintäkter. Miljöministern sade i lördagsintervjun nu
            i lördags att det inte spelar någon roll var i världen koldioxiden
            släpps ut. Jag håller med honom.
          </note>
          <note>
            Då gäller det att vi inte beskattar vår industri så hårt att
            den flyttar.
          </note>
          <note>
            I det här sammanhanget kan jag inte låta bli att nämna den dubbelmoral
            när det gäller kärnkraften och koldioxiden som en del partier
            står för. När regeringen 1999 låt stänga kärnkraftsreaktorn Barsebäck
            1
          </note>
          <note>
            blev följden att koldioxidutsläppen i Europa ökade med ca 10
            000 ton koldioxid per dygn. Årligen motsvarar ökningen av koldioxidutsläppen
            det som drygt en miljon moderna bilar släpper ut per år. Snacka
            om att sila mygg och svälja kameler!
          </note>
          <note>
            Nu går jag över till att tala om reklamskatten. Om
          </note>
          <note>
            ICA Maxi eller City Stormarknad delar ut reklam direkt i brevlådorna
            hemma i min kommun, Haninge, så betalar de ingen reklamskatt.
            Reklamskatt tas inte heller ut på reklam i kommersiell TV eller
            radio eller på Internet. Om ett dataföretag delar ut reklam i
            min brevlåda gäller samma sak - ingen reklamskatt. Om samma reklam
            förs in i t.ex. Mitt i Haninge eller DN
          </note>
          <note>
            tas däremot 4 % ut i skatt. Men skulle annonsen för dataföretaget
            föras in i t.ex. Computer Sweden, som är en tidskrift inom fackpressen
            så är reklamskatten
          </note>
          <note>
            11 %. Detta är ännu ett mycket märkligt undantag!
          </note>
          <note>
            Precis som finansutskottet påpekade när beslut om undantaget
            för reklamtrycksaker fattades våren 1998
          </note>
          <note>
            kan åtgärden leda till nya nackdelar och försämrade konkurrensförhållanden.
            Därför förutsatte utskottet att regeringen noga skulle följa utvecklingen.
            Olika ministrar har vid olika tillfällen sagt att man ska göra
            något åt reklamskatten. Så sent som i februari i år, när jag ställde
            en skriftlig fråga till finansministern, fick jag samma svar igen.
            Det stod så här:
          </note>
          <note>
            Regeringen anser fortfarande att hela reklamskatten bör avskaffas.
            Det är dock inte möjligt att nu säga när förutsättningar för finansiering
            av ett sådant avskaffande kan komma att föreligga.
          </note>
          <note>
            Det är alltså samma svar som har getts de senaste åren. Vi moderater
            anser att reklamskatten ska avskaffas. Det vill tydligen ett antal
            socialdemokrater också, så det blir väldigt intressant när vi
            ska votera senare i dag att se hur följande socialdemokrater kommer
            att rösta: Kenth Högström, Barbro Hietala
          </note>
          <note>
            Nordlund och Reynoldh Furustrand. I början av mars skrev de nämligen
            bl.a. följande i en tidningsartikel:
          </note>
          <note>
            Eftersom sambandet mellan reklamskatten och presstödet för länge
            sedan förbleknat borde nu utskott, riksdag och regering förenas
            i en plan för att avveckla reklamskatten.
          </note>
          <note>
            Jag kommer att ge dessa ledamöter en chans att rösta på reservation
            26. Det är en gemensam reservation från moderater, kristdemokrater,
            centerpartister och folkpartister om att avskaffa reklamskatten.
          </note>
          <note>
            Jag yrkar alltså bifall till reservation 26.
          </note>
          <note>
            Nu övergår jag till nästa skatt med undantag. Det gäller avfallsskatten
            på 250 kr per ton, som trädde i kraft den 1 januari 2001. Den
            var redan från början försedd med ett stort antal undantagsregler
            och skatteavdrag vid införsel av avfall från deponianläggningar.
            Detta riskerar naturligtvis att leda till en kreativ bokföring
            och till diverse metoder för att slippa betala avfallsskatt. Redan
            i oktober samma år föreslog regeringen ytterligare undantag från
            skatt på avfall. Detta ställde sig sedan också en riksdagsmajoritet
            bakom. Det gjorde dock inte vi moderater. Vi sade nej till avfallsskatten
            från början, och vi anser fortfarande att den ska avskaffas.
          </note>
          <note>
            Nu finns det en del som vill införa skatt för förbränning. Enligt
            moderaterna bör avfallsskatten som sagt avskaffas, och därmed
            bör ingen ny skatt på förbränning införas.
          </note>
          <note>
            Reklamskatten och avfallsskatten är alltså ytterligare exempel
            på skatter som leder till gränsdragningsproblem, konkurrenssnedvridning
            och krav på ytterligare undantag eller rentav fler skatter.
          </note>
          <note>
            Fru talman! Jag skulle kunna prata i minst 15 minuter bara om
            de höga bensinskatterna och dess negativa konsekvenser, men jag
            kommer ändå att fatta mig kort. Sverige är ett stort land med
            stora avstånd.
          </note>
          <note>
            Många väljer av olika skäl att bosätta sig utanför tätorten.
            En förutsättning för att kunna bo utanför tätorten är att man
            har tillgång till bil. Bilen utgör en frihetssymbol. Den är en
            välfärdssymbol för många.
          </note>
          <note>
            Utan bil kommer man inte till jobbet. Det finns faktiskt inte
            allmänna kommunikationsmedel överallt, och det kommer heller aldrig
            att finna allmänna kommunikationsmedel överallt. Bilen behövs
            också för att vi som medborgare ska kunna skjutsa våra barn till
            skolan, dagis och olika fritidsaktiviteter och för att vi ska
            kunna besöka släkt och vänner.
          </note>
          <note>
            Det är märkligt att Miljöpartiet, som är det parti som mest förespråkar
            att man ska bo i glesbygden, också är det parti som vill höja
            bensinskatten mest av alla, ja, kanske upp till 30 kr per liter.
            Miljöministern tycks också vara inne på att kontinuerligt höja
            bensinskatten med 10 öre per liter. Detta funderar han tydligen
            på, vilket framgår av intervjun som sändes i lördags.
          </note>
          <note>
            Moderaterna vill som enda parti sänka bensinskatten med 70 öre
            per liter inklusive moms. Däremot anser vi att bensinskatten ska
            vara enhetlig över hela landet.
          </note>
          <note>
            Diskussion om alkoholskatter väcker alltid intresse. I Sverige
            har vi höga alkoholskatter. Enligt de som förordar dessa höga
            skatter är syftet att begränsa konsumtionen. Men med successivt
            ökade införselkvoter för Sverige inom EU och en ökad illegal införsel
            har detta syfte spelat ut sin roll. Valet står mellan att låta
            en illegal marknad ta över och på så sätt totalt förlora kontrollen
            över konsumtion och skatteintäkter eller att i första hand sänka
            Sveriges höga alkoholskatter till dansk nivå. Det kan naturligtvis
            inte uteslutas att Danmark sänker sin ölskatt till tysk nivå,
            och då ligger vi här i Sverige ännu risigare till.
          </note>
          <note>
            I Sverige är skattesatsen på öl med en alkoholhalt på 5 % 7:35
            kr per liter. I EU är genomsnittet 3:70 kr per liter. Visst kan
            man stoppa huvudet i sanden och säga att det inte är något problem
            och samtidigt inbilla sig att vi här i Sverige med vår alkoholpolitik
            -
          </note>
          <note>
            dvs. begränsad tillgång och höga skatter - har kontroll på läget.
            Jag vill påstå att vi redan har förlorat detta slag. Varje dag
            tas 213 000 liter öl in i Sverige på laglig eller olaglig väg
            - detta är alltså ett genomsnitt för de senaste 45 månaderna.
            Tendensen är att mängden ökar konstant.
          </note>
          <note>
            Den 20 mars manifesterade de fackliga organisationerna vid Sveriges
            bryggerier mot de höga alkoholskatterna som enligt dem hotar jobben
            i Sverige.
          </note>
          <note>
            De skriver bl.a.: "Det är tyska och danska bryggerier som tjänar
            på den höga svenska alkoholskatten. Vi kan inte acceptera att
            våra jobb flyttar utomlands. En skattesänkning brådskar." Därmed
            kräver de fackliga organisationerna att den svenska ölskatten
            sänks till minst dansk nivå.
          </note>
          <note>
            Jag har också ställt en fråga till finansministern om det blir
            någon sänkning av ölskatten och fick då beskedet: Ja, det får
            vi väl se. Man kan läsa i gårdagens Svenska Dagbladet - och det
            visste vi i och för sig innan - att vinskatten inte sänks. Nu
            är förhandlingarna med Miljöpartiet och Vänstern färdiga, och
            det blir ingen sänkning av vinskatten. Med andra ord betyder det
            att det inte heller blir någon sänkning av ölskatten, för då skulle
            nog EU-kommissionen bli ännu argare.
          </note>
          <note>
            Vi moderater vill ha en stegvis sänkning av punktskatten på starkvin,
            öl och spritdrycker till en nivå som överensstämmer med den som
            i vart fall råder i Danmark och Tyskland. Vi moderater vill också
            ha en snabbare utfasning av Sveriges undantag när det gäller införsel
            av alkohol och tobak inom EU.
          </note>
          <note>
            Fru talman! Till sist vill jag på förekommen anledning redan
            nu slå fast att vi moderater inte vill ha någon båtskatt. Att
            beskatta vad man i praktiken kan blir en viktigare princip än
            vad man i teorin skulle vilja beskatta. Det är tänkvärda ord av
            Vilhelm Andersson från Riksskatteverket, och de gäller inte minst
            socialistiska politiker som gärna använder sig av punktskatter
            för att påverka folks beteende och lägga sig i hur folk lever,
            dvs. de lägger folks liv till rätta genom att beskatta ett visst
            beteende.
          </note>
          <note>
            Vi ska inte köra bil, vi ska inte dricka alkohol, vi ska inte
            använda el från kärnkraftverk, men vi får gärna förbruka el från
            kolkraftverk i Danmark och från kärnkraftverk i Tyskland. Vi ska
            inte annonsera i tidningar och tidskrifter, men gärna framställa
            reklamtrycksaker - ja, listan kan göras lång. Punktskatterna är
            till synes osynliga, men de gör synliga hål i våra plånböcker.
          </note>
          <note>
            Som sagt, detta är ett blandat betänkande med de moderata reservationerna
            som det goda inslaget i påsen. Givetvis står vi moderater bakom
            alla våra tolv reservationer, men jag yrkar bifall till reservationerna
          </note>
          <note>
            1 och 26 när det gäller avskaffande av reklamskatten, som jag
            redan har berört.
          </note>
          <note type="speaker">
            Anf. 5 CLAES STOCKHAUS (v):
          </note>
          <note>
            Fru talman! Det här betänkandet behandlar en rad motioner från
            den allmänna motionstiden inom området punktskatter. Precis som
            föregående talare vill jag säga att allt möjligt - och även omöjligt
            - finns med i motionsförslagen. Jag ska gå direkt in på de reservationer
            från Vänsterpartiet som jag tänker yrka bifall till. Det gäller
            reservation 17 om biobränslen och reservation 22 om miljöskatter
            på flyget. Vidare har vi ytterligare en reservation som handlar
            om båtskatten, men den tänker jag inte begära omröstning om.
          </note>
          <note>
            När det gäller vår första reservation och partimotion om biobränslen
            är våra förslag rimliga, tycker vi, oavsett vem som sitter vid
            makten. Vi tycker att regeringen ska utreda förutsättningarna
            för att ändra energiskattelagen så att förnybara drivmedel inte
            missgynnas.
          </note>
          <note>
            Beträffande miljöskatter på flyg är det mycket märkligt att flygbränsle
            även fortsättningsvis är undantaget från miljöbeskattning. Flyget
            i den kommersiella trafiken bär inte sina kostnader. Men utskottet
            motsätter sig ändå vårt förslag i vår motion, där en av att-satserna
            tar sikte på att man måste driva frågan om miljöskatter på flyget
            inom EU. Utskottet säger att detta endast kommer att få en begränsad
            effekt. Ja, det är möjligt, men någonstans måste vi ju börja.
            Vi lär knappast få eldunderstöd från USA. Se bara hur den nya
            regimen numera behandlar överenskommelsen i Kyoto. Någon måste
            ta tag i detta. Därför borde regeringen driva frågan om gemensamma
            miljöskatter på flyget. Utnyttja ordförandeskapet, Persson!
          </note>
          <note>
            Det har avgetts ett antal särskilda yttranden på en rad områden,
            men det viktigaste är energiskatterna inom industrin och växthusnäringen.
            Det behövs även fortsättningsvis särskilda regler med hänsyn till
            den internationella konkurrensen. Självklart måste det ändå ställas
            krav på dessa områden, och då pratar vi om möjligheten att ha
            särskilda avtal om energieffektivisering mellan staten och de
            större företagen. I
          </note>
          <note>
            detta sammanhang mer eller mindre kräver vi också att ett införande
            av ett system med en form av utsläppsrätter påskyndas.
          </note>
          <note>
            Då kommer jag in på frågan om båtskatter som föregående talare
            tog upp i slutet av sitt anförande.
          </note>
          <note>
            Motionen måste väl ändå vara ett nytt grepp. Det motioneras om
            en sak som man inte bör införa i det här landet. Såvitt jag förstår
            går motionen ut på att man vill att riksdagen ska besluta om att
            inte införa skatt på fritidsbåtar. Att föreslå att man inte ska
            införa någonting, det måste vara ett nytt grepp.
          </note>
          <note>
            I fantasin kan vi då tänka oss en rad områden där vi här i riksdagen
            ska besluta om att inte ska införa.
          </note>
          <note>
            Jag kan tänka mig att vi inte ska införa snusförbud i riksdagen.
            Själv slutade jag att snusa för två månader sedan och jag hoppas
            att jag kan förbli snusfri, men man ska kanske skriva en motion
            till hösten om att riksdagen inte ska införa snusförbud. Det finns
            säkert en rad områden där man inte ska ha ett förbud. Det kan
            vara ett tips inför allmänna motionstiden till hösten.
          </note>
          <note>
            Marietta de Pourbaix-Lundin kom in på en rad områden, bl.a. bensinskatten.
            När vi senast gjorde någonting inom det här området när det gäller
            kollektivtrafiken och sänkningen av momsen, vad hände då? Blev
            det billigare? Inte alls.
          </note>
          <note>
            Om bensinskatten kommer att bli billigare, vad händer då med
            de marginaler som branschens företag redan i dag har jämfört med
            i Europa? Kommer det att bli en sänkning? Jag tror inte det. Sänker
            vi bensinskatten kommer priset i alla fall att vara någorlunda
            detsamma vid pumparna och marginalerna ökar.
          </note>
          <note>
            Oavsett vad vi tycker om alkoholskatterna vet vi av erfarenhet,
            och det här är en diskussion som förs inom alla partier, att om
            skatten på vin sänks byter man ju knappast ut ölburkarna mot vinflaskor,
            utan ölkonsumtionen fortsätter som förut och vinkonsumtionen kommer
            att öka. Det kan man klart påvisa.
          </note>
          <note>
            Det här ett mycket större och svårare problem totalt sett, och
            det löser man inte enkelt genom att sänka skatter på alkohol.
            Här måste man ta ett helhetsgrepp och se vad som är vettigt och
            meningsfullt.
          </note>
          <note>
            Det är här en rad olika frågor som man kan tycka är märkligt
            att de kan rymmas inom samma betänkande. Men de är ju från den
            allmänna motionstiden.
          </note>
          <note>
            Återigen yrkar jag bifall till våra reservationer 17
          </note>
          <note>
            och 22.
          </note>
          <note>
            Anf. 6 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Jag har två frågor till Claes Stockhaus.
          </note>
          <note>
            Jag vet inte hur jag ska tolka detta med bensinskatten. Det låter
            som att om Claes Stockhaus fick en garanti för att en sänkning
            av bensinskatten kom bilisterna till godo, skulle han tycka att
            det var bra.
          </note>
          <note>
            Ska jag tolka det så? Det var ju faktiskt en nyhet, men det är
            en väldigt positiv nyhet. Jag vill få bekräftat om det är så att
            Vänstern kan tänka sig att sänka bensinskatten bara de vet att
            det kommer bilisterna till godo.
          </note>
          <note>
            När det sedan gäller alkoholskatterna vill jag fråga
          </note>
          <note>
            Claes Stockhaus om han tycker att vi kan blunda för att det förs
            in enorma mängder öl i första hand, vin och sprit från andra länder
            både legalt och illegalt. Är det okej?
          </note>
          <note>
            Det förs in 213 000 liter öl per dag i Sverige, vilket gör att
            bryggerinäringen håller på att slås ut. Jag hade kunnat ta med
            dagens Svenska Dagbladet där det står om detta. Jobben går förlorade
            i Sverige. I
          </note>
          <note>
            stället är det de i Danmark och Tyskland som får ha kvar sina
            jobb. Tycker Claes Stockhaus att detta är okej? Har det någon
            betydelse för Sverige eller inte?
          </note>
          <note>
            Han påstår att genom höga priser dricks det mindre.
          </note>
          <note>
            Det gör det ju bevisligen inte eftersom alkohol förs in från
            andra länder. Det dricks väl lika mycket eller kanske mer.
          </note>
          <note type="speaker">
            Anf. 7 CLAES STOCKHAUS (v) replik:
          </note>
          <note>
            Fru talman! För att ta det sista först, så är det alltid så att
            om någonting är billigare konsumeras det förmodligen mer, om det
            är intressant. Visst är jag också medveten om det som förs in
            över gränserna, det som inte följer den vanliga vägen, vad gäller
            smuggling av alkohol. Men jag menar att man måste ta ett större
            grepp.
          </note>
          <note>
            Vi kan titta på hur svenskarna historiskt sett har brukat alkohol.
            De nya influenserna som kom med vin från Frankrike osv. var någonting
            som lades ovanpå den gamla konsumtionen. Den byttes inte ut.
          </note>
          <note>
            Det är samma sak med öldrickandet. Man byter ju inte ut en ölburk
            mot en vinflaska som blir billigare.
          </note>
          <note>
            Möjligtvis tar man den extra vinflaskan utöver det vanliga. Det
            är egentligen det som det handlar om.
          </note>
          <note>
            Det handlar inte enbart om skatterna i sig, utan man måste ta
            ett helhetsgrepp och titta på vad som händer framgent. Ska vi
            ha samma medelålder i Sverige som i en del andra länder när det
            gäller männen, för det är framför allt männen som det handlar
            om? Danskarna lever kortare tid. Vad beror det på? Beror det på
            alkohol, beror det på fet mat osv., eller vad beror det på? Detta
            kan vi titta på. Allt det här måste vi ta med ett grepp och inte
            bara titta på skatten i sig.
          </note>
          <note>
            När det sedan gäller bensinskatten är jag inte för att bensinen
            ska bli billigare i sig, men jag frågar mig om det blir billigare
            för konsumenten om vi sänker bensinskatten. Jag tror inte det.
            Marginalerna för distributörerna kommer att öka i stället. Det
            är det som blir följden.
          </note>
          <note>
            Anf. 8 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Det är väldigt intressanta svar. Dels var detta med
            bensinskatter inte så positivt som jag ville det tolka det. Claes
            Stockhaus vill inte att bensinen ska bli billigare i och för sig.
            Det låter ju mer som om han är på väg åt det andra hållet.
          </note>
          <note>
            När det sedan gäller sänkta öl- och vinskatter talar
          </note>
          <note>
            Claes Stockhaus om ett helhetsgrepp. För mig verkar helhetgreppet
            vara att sticka huvudet i sanden och inte se verkligheten. Han
            hävdar fortfarande att priset har betydelse för om folk dricker
            eller inte. Ja, det är nog riktigt. Priset har den betydelsen
            att det som folk dricker inte köps på systembolaget, utan det
            kommer någon annanstans ifrån. Men det dricks väl lika mycket
            ändå.
          </note>
          <note>
            Min fråga var: Tycker han att det är okej att en massa jobb går
            förlorade i bryggeribranschen för att de i Tyskland och Danmark
            ska ha jobb? Det är väl okej att de ska ha jobb också, men ska
            våra bryggeriarbetare förlora sin jobb bara för att folk, beroende
            på att vi har så höga ölskatter, köper det från något annat land?
            213 000 liter öl per dag tas in lagligt eller olagligt. Det är
            enorma mängder. Jag vet inte om det är 31
          </note>
          <note>
            eller 32 lastbilar per dag som tas in av privatpersoner.
          </note>
          <note>
            Finns det då inte anledning att fundera på om den här sticka-huvudet-i-sanden-politiken
            håller mycket längre? Är det inte bättre att successivt sänka
            skatterna i
          </note>
          <note>
            Sverige både på öl och på vin. Man kanske inte ska göra det så
            där direkt - det har inte vi heller sagt -
          </note>
          <note>
            utan man får successivt anpassa skattenivån.
          </note>
          <note type="speaker">
            Anf. 9 CLAES STOCKHAUS (v) replik:
          </note>
          <note>
            Fru talman! Nu kan i och för sig den här frågan få sitt avgörande
            genom EU-kommissionens och -domstolens agerande.
          </note>
          <note>
            Visst förekommer det självklart införsel över gränserna, och
            det måste vi ta hänsyn till. Men när det gäller argumentationen
            om arbetstillfällena får vi bestämma oss för att hålla fanan på
            en viss nivå. Vi vet att alkohol är skadligt. Vi kan motverka
            detta genom att ha en viss nivå på en skatt och mot detta ställa
            att en massa människor förlorar arbeten. Men hur är det då med
            miljöfarlig industri? Anta att 100
          </note>
          <note>
            personer jobbar i denna industri som spyr ut en massa gifter.
            Ska vi ändå ha kvar industrin om den nu är farlig? Man måste liksom
            ställa frågan i relation till detta.
          </note>
          <note>
            Om vi går tillbaks till bryggerinäringen och skatterna i Sverige
            jämfört med i övriga Europa, tror jag att vi måste ha ett helhetsgrepp
            på hela alkoholområdet, vad det innebär i sjukvårdskostnader osv.
            Allt detta måste stämmas av för att sedan se vad det är rimligt
            att sätta för nivå på skatterna. Det är så vi måste agera och
            inte titta enbart på alkoholskatten i sig jämfört med den i andra
            länder.
          </note>
          <note type="speaker">
            Anf. 10 KENNETH LANTZ (kd):
          </note>
          <note>
            Fru talman! Skatteutskottets betänkande nr 17 om punktskatter
            är ett uppsamlingsheat.
          </note>
          <note>
            Efter höstens arbete med budgetpropositionen återstår de motioner
            som inte har direkt påverkan på innevarande års verksamhet. Kristdemokraterna
            föreslog i höstas flera konstruktiva förslag till åtgärder inom
            just punktskatteområdet. Övergripande motioner behandlas i detta
            betänkande. Om vi skulle saknas som motionär under någon punkt
            beror det på att vi var så konkreta när motionerna behandlades
            i anslutning till budgetpropositionen hösten 2000.
          </note>
          <note>
            Förvaltarskapstanken är en grundbult för oss kristdemokrater.
            Detta betänkande berör på flera sätt områden där förvaltarskapstanken
            bör komma till uttryck. Vi lever alla på samma jord. Våra naturresurser
            kan ses som en enhet. Vi människor är på samma sätt en enhet.
          </note>
          <note>
            Tillsammans ska vi både dela och förvalta jordens tillgångar.
            Vi anser att människan måste visa större hänsyn och dessutom ta
            ett större ansvar för samspelet i naturen. Förvaltarskapstanken
            kan vara en hjälp och en ledtråd som får oss att tänka långsiktigt
            och på ett sätt som värnar livsbetingelserna på jorden och i luften.
          </note>
          <note>
            I detta betänkande tänker jag koncentrera mig speciellt på energibeskattningen,
            jordbrukets miljöoch energiskatter, åkerinäringen, skatt på drivmedel
            och slutligen reklamskatten. Kristdemokraterna står bakom samtliga
            sina reservationer, men för tids vinnande yrkar jag endast bifall
            till reservation 11 under punkt 3. Johnny Gylling kommer att beröra
            punkt 12, reservation 26. Vi ställer oss även bakom tidigare yrkande
            från Moderaterna. Det gäller alltså reservation 26.
          </note>
          <note>
            Det centrala för energibeskattningen ska vara att ett energislag
            som innebär mer miljöpåfrestning också ska bära högre kostnader.
            Det är orimligt att acceptera konsumtion av energislag som skadar
            naturen. Kristdemokraterna anser att den förnybara energi- och
            elproduktionen ska få ekonomiska incitament för att långsiktigt
            ta över energiförsörjningen i vårt land. Vi anser att regeringen
            ska förelägga riksdagen en långsiktig plan som med ett helhetsbegrepp
            visar rätt väg på energiskatteområdet. Målsättningen måste av
            flera skäl vara att eftersträva goda miljöeffekter.
          </note>
          <note>
            Det krävs satsningar på forskning och utveckling inom området,
            och varje krona som avsätts till detta kommer att ge god avkastning.
            Skattemässigt anser vi att man ska styra konsumtionen så att hög
            energieffektivitet premieras medan en ålderdomlig och ineffektiv
            produktion baserad på fossila bränslen beläggs med styrande miljöavgifter.
            Generellt kan man säga om punktskatterna att de är för många.
            De kunde vara styrande så att miljön tjänar på styrningen och
            vi konsumenter bättre förstår vad styrningen egentligen innebär.
          </note>
          <note>
            Jag vill tala om jordbrukets miljö- och energiskatter. Skatteväxling
            i all ära, men det får inte bli omöjligt för jordbrukare och andra
            som drabbas av växlingen. Växthusnäringen är ett exempel där svenska
            regler slår hårt jämfört med övriga länder i
          </note>
          <note>
            Europa. Vi kan inte skilja oss alltför mycket från konkurrerande
            länder. Vi har tillräckligt höga kostnader med anledning av vårt
            kalla klimat. En harmonisering på detta område är önskvärd för
            att vi ska få samma villkor som våra konkurrentländer.
          </note>
          <note>
            När jag var barn talade man mycket om svensk mat. Därefter har
            vi haft en tid då priset tyvärr har varit mer avgörande än kvaliteten.
            Detta är märkligt.
          </note>
          <note>
            Vid ett nyligen timat besök i Frankrike talade jag med en tjänsteman,
            väl initierad inom jordbrukspolitiken, om den franska synen på
            kvalitet och ekonomi. EU-
          </note>
          <note>
            bidrag i all ära, men de små bönderna i Frankrike är mer måna
            om kvalitet än om stor lönsamhet. I dag är detta möjligt även
            i Sverige, alltså en satsning på kvalitet.
          </note>
          <note>
            Jag tror, inte minst efter de senaste veckornas sjukdomshot mot
            det svenska jordbruket, att svensk mat åter kommer att bli en
            självklarhet för oss konsumenter. Men då krävs lika konkurrensvillkor.
            Våra svenska bönder kan klara en tuff konkurrens, och det gör
            de också. Men alla på samma arena måste också följa samma domarpipa.
            Alltså måste EU och regeringen driva frågan om harmonisering av
            avgifter och skatter inom jordbruket hårdare.
          </note>
          <note>
            Fru talman! I fråga om trafikbeskattningen vill jag påminna om
            att informationen på s. 20 i betänkandet borde rättas till. Det
            framgår inte tydligt nog att kristdemokraterna även står bakom
            en av reservationerna där.
          </note>
          <note>
            Vårt avlånga och ganska glest befolkade land kräver en förändring
            av beskattningen av bränsle. I södra
          </note>
          <note>
            Sverige, där jag bor, har vi problem med lastbilar och bussar
            som tankar smutsig diesel i Polen. I Norrland höjs röster för
            att avstånden tvingar fram en annan syn på bränslebeskattningen.
          </note>
          <note>
            Generellt sett har vi en mycket ren diesel i Sverige, men vi
            betalar förhållandevis hög skatt på densamma. Det borde vara så
            att renare bränsle ger lägre skatt och tvärtom. På något sätt
            önskar man att man skulle kunna styra konsumtionen så att miljön
            värderas högre än vår ekonomi. Detta tänkande ska ses som en del
            i hushållningen med jordens tillgångar.
          </note>
          <note>
            Fru talman! Svensk diesel är uppemot 35 gånger renare från svavel
            än diesel som säljs i andra länder i
          </note>
          <note>
            Europa. Till detta kommer att den svenska åkerinäringen drabbas
            av ca 20 % högre kostnader än de närmaste konkurrentländerna.
            I Polen, för att ta ett exempel, kan det bli upp till 30-40 %
            lägre kostnader än det blir för svenska åkare.
          </note>
          <note>
            På motorvägen E 6 söder om Helsingborg ser jag dagligen långa
            kolonner med lastbilar från färjorna som har lagt till i Ystad
            och Trelleborg. Om vi inte gör något åt fordonsbeskattningen kommer
            åkerierna att ratta ut från Sverige och i stället etablera sig
            i grannländerna. Genom det fria cabotaget kommer de ändå att fortsätta
            trafikera Sverige - då med smutsig diesel.
          </note>
          <note>
            Jag har gjort flera studiebesök och följt med chaufförer för
            att samtala med dem i dessa frågor.
          </note>
          <note>
            Innan jag presenterade mig som politiker fick jag höra sanningen
            om beskattning, lagstiftning och andra regler. Det är lärorikt,
            men det är knappast värt att jag citera det i denna talarstol.
          </note>
          <note>
            Kristdemokraterna anser att regeringen snarast måste återkomma
            med regler som uppmuntrar svenska åkerier att stanna kvar i Sverige
            i stället för att lämna landet. Hur vill regeringspartierna att
            jag ska svara mina väljare, och de är många, inom åkerinäringen
            i Helsingborg?
          </note>
          <note>
            Jag skulle önska att Lisbeth Staaf-Igelström, regeringens representant
            i debatten i dessa frågor, ger ett besked. Om man ställer mig
            mot väggen och undrar vad riksdagen kommer att göra för att för
            att jämställa konkurrensen med åkarna i Danmark och Polen, vad
            ska jag då ge för svar på dessa frågor?
          </note>
          <note>
            Med anledning av bränsleskatten skulle jag också vilja tala kort
            om biobränslen. Det är spännande att följa utvecklingen. Låt mig
            dock varna för att vi är på väg mot en inveckling av rådande skatteregler
            i stället för en utveckling av biobränsleverksamheten. Jag noterar
            med glädje att regeringen följer utvecklingen.
          </note>
          <note>
            Det är inga märkliga ord, och inga ovanliga ord heller, i detta
            betänkande. Men det är inte tillräckligt.
          </note>
          <note>
            Det krävs insatser som tydligt visar att regeringen vill driva
            på denna utveckling så fort det bara går. Jag frågar mig: När
            kommer regeringen tillbaka efter beredningen av frågan om etanolinblandning?
            Forskningen på biobränslen borde kunna påskyndas och erhålla större
            resurser.
          </note>
          <note>
            Kristdemokraterna har avlämnat ett särskilt yttrande med anledning
            av punkt 8, som behandlar fordonsskatten på dieselbilar. Vi anser
            att tiden blir för kort vid skattehöjningen på äldre fordon. Eftersom
            regeringen har för avsikt att se över beskattningen för privatbilism
            och yrkesmässig trafik borde denna skattehöjning ha fått vänta
            till översynen.
          </note>
          <note>
            Fru talman! Jag vill också nämna något om reklamskatten. Denna
            skatt snedvrider all konkurrens inom området. Det är märkligt
            att regeringen ännu inte insett hur snett och fel denna skatt
            har hamnat.
          </note>
          <note>
            Flera utredningar är gjorda, och enligt 1996 års reklamskatteutredning
            bör reklamskatten avskaffas. Det är märkligt att denna skatt inte
            försvinner eftersom det är en direkt straffskatt. Skatten slår
            helt enkelt orättvist mot de drabbade.
          </note>
          <note>
            Enligt uppgifter som är väl kända har våra tidigare finansministrar
            insett orättvisan med denna skatt. De har gjort uttalanden, även
            den nuvarande, om att skatten är fel och lovat att ta bort den
            när det ekonomiska läget så tillåter. Vi kan bara beklaga att
            detta inte är gjort. Skatten är kvar men finansministrarna är
            borta. Var deras avgångar också baserade på det finansiella läget?
          </note>
          <note>
            Vad har nu dessa utredningar för uppgifter? Hur påverkar de regeringen?
            Hur ställer man sig till att samtliga remissinstanser förordar
            ett borttagande av reklamskatten? Frågorna skulle kunna bli ännu
            fler och längre, men kort och gott: Vad anser regeringspartiets
            företrädare om detta? Ska man ta hänsyn till remissinstanserna
            eller helt enkelt köra över dem?
          </note>
          <note>
            Låt oss nu få en riktig nivå på denna marknad. Låt den snedvridna
            konkurrensen rättas till på ett hederligt sätt. Det finns så många
            tidskrifter som upplever denna skatt på ett negativt och hämmande
            sätt.
          </note>
          <note>
            Fru talman! Även om detta betänkande inte har några konsekvenser
            för den närmaste tiden, vill jag ändå uppmärksamma regeringspartiet
            på att de frågor som är väckta i form av motioner är förankrade
            i verkligheten. Det är livs levande människor som för fram sina
            synpunkter och förslag. Man har upplevt konsekvenserna av regelverket.
            Man har också känt motstånd på ett eller annat sätt. Jag tror
            inte att regeringen vill slå tillbaka med någon illvilja, men
            det är inte utan att man upplever lagstiftning och skatteregler
            på detta område som rigida och ett hinder för fortsatt utveckling.
          </note>
          <note>
            Punktskatterna är för många, men vissa har säkert sitt värde.
            Låt oss slippa dem på de områden där konkurrensen mellan olika
            länder i Europa blir ett hinder för svenska företagare!
          </note>
          <note type="speaker">
            Anf. 11 ROLF KENNERYD (c):
          </note>
          <note>
            Fru talman! Sveriges energisystem, såväl som energisystem i världen
            i övrigt, behöver anpassas och omformas till ett långsiktigt och
            ekologiskt hållbart energisystem. I jordskorpan lagrade fossila
            bränslen som skapades för årmiljoner sedan är en ändlig resurs
            som inte kommer att räcka till kommande generationer om vi inte
            i tid minskar exploateringen. Det är ett gott skäl för att minska
            konsumtionen av fossila bränslen.
          </note>
          <note>
            Ett än viktigare skäl är den miljöförstöring som förbränning
            av framför allt olja ger i vårt luftrum. En enig forskarkår visar
            att vi inom relativt kort tid kommer att få uppleva klimatförändringar
            som kan bli dramatiska. Det är enligt forskarna inte frågan om
            en sådan förändring kommer, utan det är frågan om när det inträffar.
            Men alla tycks vara överens om att vi har ganska kort tid på oss
            att åstadkomma förändringar i vår energikonsumtion för att förhindra
            klimatförsämringar.
          </note>
          <note>
            Fru talman! I vår strävan att ersätta fossila bränslen för uppvärmning
            och i våra fordon med förnybara energislag som sol och biobränslen
            är ekonomiska styrmedel ett viktigt och verkningsfullt instrument.
          </note>
          <note>
            Det kan ske genom att använda skatteinstrumentet, men det bör
            ske i ökande utsträckning genom försäljning av utsläppsrätter.
            Regeringen och samarbetspartierna har visat en påfallande oförmåga
            att hålla tempo i denna viktiga process. Inte heller detta betänkande
            visar på några ambitioner i detta hänseende från utskottsmajoritetens
            sida. Ett citat från s. 25 belyser detta väldigt tydligt. Där
            står: "att en fortsatt introduktion av biobränslen för fordonsdrift
            av samhällsekonomiska och statsfinansiella skäl bör ske i den
            takt som är möjlig och lämplig".
          </note>
          <note>
            Vari ligger ambitionerna i detta påstående? Vari ligger påtryckningarna
            på regeringen och på dem som i övrigt har att hantera utvecklingen
            framöver? Det är svårt att spåra någon glöd för att påskynda den
            här utvecklingen. Ytterligare ett citat från samma sida lyder
            så här: "Utskottet ser positivt på att regeringen avser att utarbeta
            en skattestrategi för användningen av alternativa drivmedel och
            att Regeringskansliet för närvarande ser över riktlinjerna och
            hanteringen av pilotprojektsdispenserna."
          </note>
          <note>
            Det finns inget pådrivande efterföljande resonemang om att det
            borde ske i en lite uppspeedad takt.
          </note>
          <note>
            Det är passivt och oengagerat. Jag skulle vilja ställa en fråga
            till framför allt Lisbeth Staaf-Igelström.
          </note>
          <note>
            Varför är ni så passiva, och varför finns det inget engagemang
            i en sådan här, för vår framtid, så oerhört viktig fråga?
          </note>
          <note>
            Fru talman! Riksdagen har för mer än ett år sedan i ett tillkännagivande
            uppmanat regeringen att lämna in en svensk dispensansökan för
            att i fortsättningen kunna blanda in mer än 5 % etanol i bensinen.
            Så har emellertid inte skett. Nu upplyser oss utskottsmajoriteten
            på nytt att frågan alltjämt bereds inom Regeringskansliet, och
            man anser det inte vara påkallat med några ytterligare påtryckningar
            i ärendet. Det är återigen passivt och oengagerat. Majoriteten
            kunde åtminstone ha kostat på sig en förväntan om ett snabbare
            resultat.
          </note>
          <note>
            Det är alldeles uppenbart att regeringen och samarbetspartierna
            har en alldeles för låg ambition när det gäller att ställa om
            det svenska och det europeiska energisystemet i en miljömässigt
            uthållig riktning.
          </note>
          <note>
            Det är bittert att behöva göra detta konstaterande, men det är
            på sakliga grunder nödvändigt att göra ett sådant konstaterande.
          </note>
          <note>
            Fru talman! Det svenska jordbrukets höga belastning i skattehänseende
            är väl känt. Vissa justeringar i rätt riktning har vidtagits.
            De har dock fått en olycklig utformning som innebär att småskalig
            djur- och växtproduktion missgynnas. Är det inte dags att nu,
            när vådorna av framför allt storskaligheten i djurproduktionen
            i form av BSE och mul- och klövsjuka visat sig, ändra inriktning
            och att stimulera i stället för att diskriminera det småskaliga
            jordbruket? Vad anser
          </note>
          <note>
            Lisbeth Staaf-Igelström, Claes Stockhaus och kanske framför allt
            Matz Hammarström, vars parti ju har utgett sig för att vara det
            småskaliga jordbrukets företrädare, om detta?
          </note>
          <note>
            Fru talman! Jag ber avslutningsvis att få yrka bifall till reservationerna
            3 och 19.
          </note>
          <note>
            Fru talman! För övrigt anser jag att reklamskatten bör förgöras.
          </note>
          <note type="speaker">
            Anf. 12 JOHAN PEHRSON (fp):
          </note>
          <note>
            Fru talman! Vilken härlig dag vi har framför oss.
          </note>
          <note>
            Inte minst när man tittar ut måste man tänka på att vi har förmånen
            att vara här inne och ha en härlig skattedebatt hela dagen.
          </note>
          <note>
            Detta betänkande behandlar de s.k. punktskatterna. Det är skatter
            som punktvis tas ut, och som därmed är indirekt eller direkt konsumtionsstyrande
            för fysiska och juridiska personer eller människor och företag.
            Principiellt är inte detta bra. Skattesystemet ska så långt det
            är möjligt vara neutralt i förhållande till människors konsumtion.
            Extra skatter eller skattesubventioner, skattenedsänkningar, styr
            på ett olyckligt sätt konsumtionen och agerar därmed indirekt
            som drivkraft till olika försök att nå lägre skatteklasser.
          </note>
          <note>
            Vi uppmärksammas i dag för en gångs skull i förväg när det gäller
            denna debatt. Min kollega Kenneth
          </note>
          <note>
            Lantz berättade att han hämtade sanningen från Sveriges lastbilschaufförer.
            Han gav vittnesbörd om det i alla fall. Jag försöker läsa lite
            tidningar ibland också, förutom att jag också lyssnar på lastbilschaufförer.
            I
          </note>
          <note>
            dag på morgonen har jag läst Nerikes Allehanda. De skriver så
            här: I dag slutbehandlar riksdagen hundratals tidigare skattemotioner.
            I en del av dessa fanns exempel på både löftespolitik och principlöshet.
            Det skulle vara bra med större återhållsamhet med vädjanden till
            olika intressen och med ett större intresse för vad som är godtagbara
            och sunda riktlinjer för skattesystemet.
          </note>
          <note>
            Den uppmaningen behöver inte bara riktas till en del riksdagsledamöter.
            Jag erkänner att jag själv delvis känner mig träffad ibland. Det
            är ännu mer befogat när det gäller mycket av samhällsdebatten
            utanför riksdagen i massmedier och inom intresseorganisationer,
            i den mån de sistnämnda inte är bortom allt hopp vad gäller förmåga
            att se längre än till den egna gruppens plånböcker.
          </note>
          <note>
            Man bör fastställa det principiellt riktiga tillståndet för ett
            skattesystem och sedan försöka genomföra förändringar av skatteregler
            som tar bort avvikelser från principerna, och det oavsett vilka
            som vinner och förlorar. Det tycker jag är tänkvärda ord så här
            i början av skattedebatten som vi ska ha under nästan hela dagen.
          </note>
          <note>
            Folkpartiet liberalerna menar att när det gäller skadliga ting
            som fossila bränslen, miljögifter, kemikalier och avfall, alkohol
            och tobak kan det av andra skäl vara viktigt att använda beskattning
            som en avgift eller ett styrmedel för att man ska kunna minska
            denna konsumtion samtidigt som man får in skattepengar. Vi behöver
            trots allt en hel del skatter för att få Sverige att gå runt.
            Polis, försvar - ja, ni kan argumenten.
          </note>
          <note>
            Men då ska vi väl ta ut skatt på det som är så skadligt som möjligt
            och inte beskatta det som är så nyttigt som möjligt. Därför finns
            det en principiell tanke om att punktskatter ändå kan vara rimligt.
          </note>
          <note>
            Folkpartiet säger ja till den ökade miljöstyrningen bort från
            framför allt koldioxid genom en förskjutning av skatteuttag från
            energiskatt till koldioxidskatt, detta för att vi i vår del av
            världen ska ta ansvar för den globala miljön. Koncentration måste
            ske på de miljöproblem som är som störst, och hänsyn måste också
            alltid tas till att miljöfrågorna är internationella.
          </note>
          <note>
            Folkpartiet liberalerna har därför under lång tid arbetat för
            en koldioxidskatt på EU-nivå som både beaktar problemens internationella
            karaktär och likställer företagen ur konkurrenssynpunkt i olika
            delar inom EU. Regeringen måste med all kraft verka för att detta
            ska bli möjligt. Annars blir det inte trovärdigt att åka över
            Atlanten till Amerika och skälla på den bristfälliga administration
            som försöker ta sig an miljöfrågorna där ur ett globalt perspektiv.
          </note>
          <note>
            Men man måste också inse att det inte finns någon miljövinst
            om vi i Sverige höjer skatterna så att viktiga verksamheter flyttar
            från vårt land för att lokaliseras i ett land med sämre miljöregler.
            Då är vi tillbaka till EU-perspektivet. Sverige är i dag farligt
            ute på skatteområdet när det gäller energi. Ett lapptäcke, som
            någon har varit inne, utan dess like har vuxit fram. I denna röra
            ska det hos majoriteten skatteväxlas med tiotals miljarder. Risken
            att detta kan komma att skada svenskt näringsliv är uppenbar,
            menar jag.
          </note>
          <note>
            När det gäller trafik och förbrukning av i huvudsak fossila bränslen
            vill jag gärna peka på att Folkpartiet tidigare framhållit Vägtrafikbeskattningsutredningens
            poänger med att drivmedelbeskattning i det närmaste är ett perfekt
            styrmedel vad gäller koldioxidutsläpp och andra förbränningsutsläpp.
            Vi från
          </note>
          <note>
            Folkpartiet liberalerna vill gärna se att regeringen återkommer
            med förslag om hur även fordonsskatterna långsiktigt kan användas
            för att än mer underlätta för ett miljövänligt transportväsende.
            Detta ska då helst ske parallellt med svenska initiativ på Europanivå
            inom EU.
          </note>
          <note>
            Dessa exempel - energiskatterna, beskattningen på trafik - kan
            tillsammans med sänkta arbetsgivaravgifter vara en del av det
            vi menar med en konsekvent och riktig skatteväxling som Sverige
            behöver.
          </note>
          <note>
            Fru talman! Åter till en annan punktskatt som jag inte tycker
            att vi kan ha för att det är skadligt eller dåligt. Jag kommer
            till reklamskatten. Reklamskatten är en skatt som styr bort reklamintäkter
            från tidningar till reklamblad. En åtgärd för att stärka läsandet
            och intresset för samhället skulle kunna vara att inte straffskatta
            den som annonserar i en tidning, inte minst en facktidning, i
            stället för ett reklamblad vars enda syfte ofta är att gå direkt
            i soptunnan.
          </note>
          <note>
            Denna ordning har regeringen under en längre tid erkänt vara
            mindre lyckad. Självklart, vad annars kan man tycka! Men ingenting
            händer.
          </note>
          <note>
            Hur kan man ha en regering och stödpartier som inte inser vad
            den andra gör? Ena sekunden pratar man på ett område från ett
            departement om läsning och vikten av att delta i samhällsdebatten.
            Vi har läsning, demokrati, samhällsengagemang. Och så har man
            ett skattesystem som gör att människor inte stoppar in pengar
            i seriösa tidningar utan i meningslösa reklamblad. Det är fullständigt
            obegripligt att man inte har någon översikt över vad man håller
            på med.
          </note>
          <note>
            Fru talman! Avslutningsvis är Folkpartiet liberalerna mot båtskatt,
            kattskatt, mobiltelefonskatt och en mängd andra skatter, trots
            att vi inte har någon reservation eller driver den frågan till
            skillnad från vissa av mina kolleger här i kammaren.
          </note>
          <note>
            Fru talman! Folkpartiet står självklart bakom samtliga våra reservationer.
            Men vi yrkar för tids vinnande bifall endast till reservationerna
            15 och 26.
          </note>
          <note type="speaker">
            Anf. 13 MATZ HAMMARSTRÖM (mp):
          </note>
          <note>
            Fru talman! För tids vinnande nöjer jag mig med att yrka bifall
            till reservationerna 5 och 9.
          </note>
          <note>
            Det största problem vi har att hantera inför framtiden är växthuseffekten
            och den globala uppvärmningen. Problemen har inte blivit mindre
            sedan USA
          </note>
          <note>
            nu har dragit sig ur diskussionerna om Kyotoprotokollet med hänvisning
            till att man inte är beredd att göra något som kan skada den amerikanska
            ekonomin. Inskränktheten, egoismen och kortsiktigheten firar alltså
            nya triumfer. Desto viktigare blir det att vi fortsätter att kämpa
            för ett långsiktigt hållbart samhälle och vågar fatta de politiska
            beslut som krävs för att möta det hot som de höga och ökande koldioxidutsläppen
            innebär.
          </note>
          <note>
            Tyvärr finns det ingenting som talar för att det räcker med informationskampanjer
            för att förändra ett beteende som är miljömässigt ohållbart. Det
            behövs också ekonomiska styrmedel. Ska vi få till stånd en förändring
            måste det kännas i plånboken när man handlar "miljöfel". Det som
            är ohållbart på lång sikt måste vara olönsamt även på kort sikt.
          </note>
          <note>
            Därför, fru talman, behövs en grön skatteväxling där vi höjer
            skatten på det som är miljöstörande och sänker skatten på arbete,
            både inkomstskatten och arbetsgivaravgiften. En nyckelskatt i
            det här sammanhanget är koldioxidskatten. Handel med utsläppsrätter,
            som många talar om, kan först på sikt komplettera eller eventuellt
            ersätta koldioxidskatt. Det är beklagligt att regeringen inte
            har hörsammat kritiken och drivit på för en koldioxidskatt på
            miniminivå inom EU. Enskilda länder eller grupper av länder måste
            våga gå före på det här området. Annars blir domen hård från kommande
            generationer.
          </note>
          <note>
            Den gröna skatteväxlingen inleds i år och ska successivt öka
            till en nivå på 30 miljarder år 2010. En omfattande översyn görs
            nu av energibeskattningen, trafikbeskattningen och undantagsreglerna.
            Målet är en enhetlig och mer miljöstyrande energibeskattning.
          </note>
          <note>
            Och vi återkommer till frågan i samband med höstens statsbudget.
          </note>
          <note>
            Jag vill poängtera att Miljöpartiet anser att anpassningen till
            den reformerade energibeskattning som vi förordar måste ske successivt
            så att marknadens aktörer får en rimlig omställningstid.
          </note>
          <note>
            Tillverkningsindustrin betalar i dag ingen energiskatt alls och
            koldioxidskatt tas bara ut med 35 % av ordinarie skatt. Enligt
            Miljöpartiets uppfattning ska dessa undantag inte vara så generella
            som i dag utan begränsas till vissa energiintensiva branscher
            där undantag är helt nödvändiga med hänsyn till internationell
            konkurrens. För det stora flertalet företag inom tillverkningsindustrin,
            ca 80 %, är undantag inte motiverat. Här är det tvärtom viktigt
            att samma miljöstyrande effekter kan uppnås genom energibeskattning
            som inom övriga sektorer. Dessa företag kompenseras också påtagligt
            genom sänkta arbetsgivaravgifter inom ramen för den gröna skatteväxlingen.
            Det är naturligtvis viktigt att det också finns incitament för
            energieffektivisering och miljöförbättring i den energiintensiva
            industrin. Där kan t.ex. särskilda avtal mellan företag och stat
            om energieffektivisering vara en möjlighet.
          </note>
          <note>
            Begränsningen av undantagen för industrin bör samordnas med införandet
            av en enhetlig beskattning av kraft- och värmeproduktionen, vilket
            i sin tur bör samordnas med införandet av handel med gröna certifikat
            för förnyelsebar el som planeras att påbörjas
          </note>
          <note>
            2003.
          </note>
          <note>
            För att ge berörd industri viss tid för omställning kan slopandet
            av undantagen lämpligen ske stegvis under två år. Och genom att
            redan nu annonsera begränsningen får berörd industri en omställningstid
            på tre-fyra år.
          </note>
          <note>
            Så till flygbränslebeskattningen som även Claes
          </note>
          <note>
            Stockhaus tog upp. Det är fullständigt orimligt att flygbränslet
            är helt undantaget från beskattning, särskilt med tanke på att
            flyget är det transportslag som har störst koldioxidutsläpp per
            personkilometer och som förväntas öka sina utsläpp av koldioxid
            mest och snabbast. På grund av skattebefrielsen betalar flyget
            inte alls sina samhällsekonomiska kostnader. Det är hög tid att
            ändra på det. Utsläppen från flygtrafiken måste beskattas, och
            därför är det nödvändigt att regeringen i EU och i internationella
            organ aktivt driver den frågan.
          </note>
          <note>
            Fru talman! Slutligen måste jag bemöta Marietta de Pourbaix-Lundins
            anklagelser om dubbelmoral.
          </note>
          <note>
            Det är inte dubbelmoral att vilja avveckla kärnkraften och driva
            på förhöjd koldioxidskatt och minskade koldioxidutsläpp. Det är
            moral och framtidsansvar.
          </note>
          <note>
            Kärnkraften är ett stort miljöproblem. Uranbrytningen är ett
            miljöproblem. Anrikningen är ett miljöproblem.
          </note>
          <note>
            Själva driften av kärnkraftverken ger i och för sig inte upphov
            till några koldioxidutsläpp, och risken för ett haveri är måhända
            liten, men den finns där. Och konsekvenserna av en kärnkraftsolycka
            är så oerhörda att alla med ett uns framtidsansvar borde inse
            att kärnkraften ska avvecklas innan den avvecklar oss. Dessutom
            kvarstår problemet med slutförvaringen av det radioaktiva avfallet
            som på ett absolut säkert sätt måste hållas avskilt från allt
            levande i tiotusentals år.
          </note>
          <note>
            Nej, fru talman, den verkliga dubbelmoralen står de kärnkraftskramande
            moderaterna för som propagerar för kärnkraften med koldioxidargument
            samtidigt som de vill sänka bensinskatten.
          </note>
          <note>
            Anf. 14 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Jag har en fråga till Matz Hammarström som jag trodde
            att han skulle ta upp eftersom jag var väldigt tydlig i min inledning.
            Den gäller bensinskatten. Hur mycket vill Miljöpartiet höja bensinskatten?
            Tycker ni att människor ska kunna bo utanför tätorterna? Och i
            så fall, hur ska de då ta sig fram?
          </note>
          <note>
            Matz Hammarström har haft långa och komplicerade utläggningar
            om den gröna skatteväxlingen. Han säger att industrin ska få en
            rimlig omställningstid.
          </note>
          <note>
            Jag förstår att den ska få en rimlig omställningstid att flytta
            från Sverige, eftersom det nästan måste bli konsekvensen av det
            hela. Han säger att den gröna skatteväxlingen ska göra att man
            får mindre arbetsgivareavgifter. Så det ska på något sätt bli
            neutralt. Men det blir det väl knappast för den elintensiva industrin,
            eftersom större delen av dess kostnader är energikostnader, och
            de ska ju öka dramatiskt med Miljöpartiets förslag.
          </note>
          <note>
            Sedan säger Matz Hammarström att vi inte kan ha kärnkraft eftersom
            den är så farlig. Då undrar jag om
          </note>
          <note>
            Matz Hammarström helt har missat alla de olyckor som sker när
            det gäller olja. Har han missat vad som händer i t.ex. Polen kring
            Krakow när man har kolkraftverk och hur barnen mår där? Han har
            tydligen helt missat det.
          </note>
          <note type="speaker">
            Anf. 15 MATZ HAMMARSTRÖM (mp) replik:
          </note>
          <note>
            Fru talman! Jag hoppas hinna med alla tre frågorna.
          </note>
          <note>
            Först ska jag ta upp bensinskatten. Vi har inte sagt någon speciell
            summa som bensinen ska kosta. Vad vi säger är att priset måste
            vara tillräckligt högt för att förbrukningen ska minska. Det är
            det uppenbarligen inte i dag, eftersom förbrukningen ökar. Och
            vi tror inte på att bedriva vare sig glesbygdspolitik eller fördelningspolitik
            via bensinskatten. Det finns andra politiska instrument för att
            göra det.
          </note>
          <note>
            Sedan vill jag ta upp det konstiga motargumentet att arbetsgivaravgiftssänkningen
            inte kommer att hjälpa den elintensiva industrin. Jag sade här
            i mitt anförande, och vi har sagt det tidigare, att den elintensiva
            industrin har undantag och ska få behålla undantag. Men för 80
            % av företagen som inte kan klassas som elintensiva kommer sänkt
            arbetsgivaravgift i de allra flesta fall att till stor del eller
            fullt ut kompensera den energiskattehöjning som vi talar om.
          </note>
          <note>
            Visst har jag sett oljeolyckorna och problemet med kolkraftverk.
            Men vi bedriver en logisk och konsekvent politik för att minska
            energiförbrukningen, för att minska oljeförbrukningen och för
            att minska användandet av kol och andra fossila bränslen. Det
            är det som är den stora skillnaden. För moderaterna är det bara
            att brassa på med energianvändningen. Och i det perspektivet så
            vore det oansvarigt att avveckla kärnkraften ur ett koldioxidperspektiv.
            Men det går att avveckla kärnkraften om vi samtidigt jobbar för
            att minska det fruktansvärda energislöseri som vi har i dag.
          </note>
          <note>
            Anf. 16 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Nu vågar Matz Hammarström inte stå för hur mycket
            bensinskatten ska höjas. Det är många andra uttalanden från miljöpartister
            som har talat om ett bensinpris på 30 kr per liter. Det står han
            inte för längre.
          </note>
          <note>
            Sedan har jag en fråga till Matz Hammarström. Ni har ju varit
            med ett tag och försökt styra den gröna skatteväxlingen och ökat
            miljöskatterna och på andra sätt försökt styra. Har energiförbrukningen
            minskat i
          </note>
          <note>
            Sverige? Det är ju det som han talar om. Energiförbrukningen
            ska minska. Det har den väl knappast gjort, eller hur Matz Hammarström?
          </note>
          <note type="speaker">
            Anf. 17 MATZ HAMMARSTRÖM (mp) replik:
          </note>
          <note>
            Fru talman! Nej, energiförbrukningen har inte minskat, och det
            är ett av de stora problemen, och det ska vi ta itu med, bl.a.
            genom att fortsätta med den gröna skatteväxlingen.
          </note>
          <note>
            När det gäller att bensinen ska kosta 30 kr per liter, så är
            det beklagligt. Det verkar finnas en del här i kammaren som grundar
            sin verklighetsuppfattning på vad enskilda åkare säger, och andra
            grundar tydligen sin verklighetsuppfattning på kvällstidningsreportage.
          </note>
          <note>
            Vad jag sade under mitt installationstal på kongressen förra
            sommaren var att en expertgrupp inom OECD
          </note>
          <note>
            för ett antal år sedan hade sagt att om man ska få någon märkbar
            och betydelsefull minskning av utsläppen från vägtrafiken så torde
            bensinpriset behöva ligga på ca 30 kr per liter år 2010. Och om
            detta är en riktig bedömning av OECD eller inte återstår att se.
          </note>
          <note>
            Men sådana expertgrupper från OECD brukar tillmätas väldigt stor
            betydelse av moderaterna i andra sammanhang. Men när OECD talar
            om nödvändigheten av att öka bensinskatten, då bortser moderaterna
            från det och säger att detta är något som Miljöpartiet driver.
          </note>
          <note type="speaker">
            Anf. 18 JOHAN PEHRSON (fp) replik:
          </note>
          <note>
            Fru talman! Jag delar Matz Hammarströms åsikt att man måste värdera
            fakta som kommer från olika institut eller intressen på olika
            sätt. Och det är väl självklart att OECD i regel är mycket mer
            intressant än olika fackföreningar på bryggerifronten eller åkerifronten,
            även om man ska lyssna på dem också.
          </note>
          <note>
            Jag tänkte fråga Matz Hammarström om han tycker att EU är bra
            för att kunna skapa gemensamma miljöavgifter. Jag vill också fråga
            honom varför han vill gå ur EU om han nu tycker att miljön är
            ett globalt problem?
          </note>
          <note type="speaker">
            Anf. 19 MATZ HAMMARSTRÖM (mp) replik:
          </note>
          <note>
            Fru talman! Vi tycker att en av de absolut viktigaste uppgifterna
            för EU, och som vi driver eftersom vi nu är medlemmar i EU och
            är representerade i
          </note>
          <note>
            Europaparlamentet, är att införa en kraftfull miljöbeskattning,
            att införa miniminivåer på miljöskatteområdet inom EU. Problemet
            är att det inte går att få majoritet för detta. Problemet är att
            EU på de områden där man skulle kunna göra någon nytta väljer
            att inte göra något. Men på områden som man borde hålla tassarna
            borta från där är man inne och petar och bestämmer.
          </note>
          <note type="speaker">
            Anf. 20 JOHAN PEHRSON (fp) replik:
          </note>
          <note>
            Fru talman! Problemet i EU är ju att det finns alldeles för många
            socialdemokratiska regeringar som inte inser vikten av att om
            man ska ha någonting gemensamt så är det kanske en gemensam beskattning
            av miljöskadliga saker, så att man kan undvika att företagen flyttar
            runt. Såtillvida är jag med. Men
          </note>
          <note>
            Matz Hammarström kommer ju att gå från den här talarstolen till
            någon annan talarstol och tala allmänt illa om europeiskt samarbete
            och i synnerhet om EU
          </note>
          <note>
            och om att vi ska gå ut ur EU. Då undrar jag: Tror
          </note>
          <note>
            Matz Hammarström att det blir lättare att samarbeta och att få
            med EU på detta om vi går ut ur EU?
          </note>
          <note type="speaker">
            Anf. 21 MATZ HAMMARSTRÖM (mp) replik:
          </note>
          <note>
            Fru talman! Vi är på inga sätt motståndare till europeiskt samarbete,
            och det vet Johan Pehrson. Men den form av överstatligt samarbete
            som sker inom EU
          </note>
          <note>
            är vi kritiska till.
          </note>
          <note>
            Sedan är vi kritiska till själva grundkonceptet inom EU, som
            går stick i stäv mot de miljömålsambitioner som EU har uttalat.
            EU har miljömål som går ut på att minska vägtransporterna. Men
            hela grundkonceptet EU bygger på ökat transport- och frakthålligång,
            en produktions- och konsumtionscirkus som riskerar att uttömma
            våra naturresurser och påverka miljön i negativ riktning. Det
            är ett av huvudargumenten mot EU.
          </note>
          <note>
            Det finns också andra. Vi har det demokratiska underskottet.
            Besluten fattas alltför långt bort från de svenska medborgarna.
            Vi ser också risken för att vi får en utveckling mot ett Europas
            förenta stater, i synnerhet om vi kommer att ansluta oss till
            EMU.
          </note>
          <note>
            Därför är vi kritiska till EMU och till EU.
          </note>
          <note>
            Anf. 22 LISBETH STAAF-
          </note>
          <note type="speaker">
            IGELSTRÖM (s):
          </note>
          <note>
            Fru talman! I skatteutskottets betänkande 17 behandlar vi ett
            nittiotal motionsyrkanden om punktskatter från den allmänna motionstiden
            i höstas. Motionerna tar upp olika frågor som rör energipolitikens
            inriktning, industrins, växthusnäringens och jordbrukets energi-
            och miljöskatter, trafikbeskattningen, beskattningen av avfall,
            alkohol och tobak, reklam, samt vissa andra punktskattefrågor.
            Till betänkandet har fogats 31 reservationer, och jag kommer att
            kommentera en del av dessa.
          </note>
          <note>
            Låt mig inledningsvis konstatera att vi behöver skatter för att
            finansiera vår välfärd och andra behov, som vi har bestämt att
            svara för gemensamt och solidariskt. Vi har också skatter för
            att fördela kostnader och välfärd mellan generationer och över
            tiden för enskilda människor, men också mellan människor i olika
            inkomstlägen. Skattesystemet behöver dock alltid ses över, diskuteras
            och förändras. Självklart ska vi inte ta ut mer skatt än vad vi
            har behov av.
          </note>
          <note>
            Att föreslå skattesänkningar är inte svårt. Det svåra är att
            hitta något annat sätt att finansiera vår välfärd och gemensamma
            intressen än genom skatter. Om man vill sänka en skatt måste man
            samtidigt ta bort en utgift eller hitta en annan finansiering.
            I detta betänkande framställs krav som innebär minskade skatteintäkter,
            och förvisso är dessa krav finansierade.
          </note>
          <note>
            Men de är finansierade på ett sådant sätt att vi socialdemokrater
            säger nej tack.
          </note>
          <note>
            Som vanligt är Moderata samlingspartiet, jag ska inte säga bäst
            i klassen utan värst i klassen när det gäller att kräva skattesänkningar.
            Skatten är för hög på energin. Skatten på handelsgödsel vad avser
            kväve ska tas bort. Bensinskatten ska sänkas. Skattesänkningar
            på starköl, vin och sprit föreslås. Avfallsskatten ska slopas,
            m.m.
          </note>
          <note>
            Moderata samlingspartiet är inte heller vidare förtjust i grön
            skatteväxling, enligt vad jag kan uttyda av deras första reservation.
            Vi har inte sagt att den gröna skatteväxlingen på ungefär 50 miljarder
            ska ske på tre år utan på tio år.
          </note>
          <note>
            Fru talman! I budgetpropositionen för innevarande år redovisades
            en strategi för fortsatt grön skatteväxling. Grön skatteväxling
            innebär inte en skattehöjning utan att höjda skatter på energi
            och miljöfarliga utsläpp ska växlas mot sänkt skatt på arbete.
            Det främsta syftet är alltså att öka miljörelateringen av skattesystemet,
            och där utgör en reformering av dagens energiskattesystem en central
            del.
          </note>
          <note>
            Reformeringen ska bidra till en effektivare energianvändning,
            gynna användningen av biobränslen, se till att företagens miljöbelastning
            minskas samt skapa förutsättningar för inhemsk produktion av el.
          </note>
          <note>
            Vidare är det mycket viktigt för oss socialdemokrater att den
            framtida energi- och koldioxidbeskattningen utformas så att den
            ger goda förutsättningar för den svenska industrin och växthusnäringen
            att konkurrera internationellt. Vi vill ha ett enkelt energiskattesystem
            som står på stabil grund, och Skatteväxlingskommitténs principskiss
            utgör en utgångspunkt i det framtida systemet.
          </note>
          <note>
            Skatteväxlingskommitténs förslag innebär bl.a. en ökad tyngd
            för koldioxidskatten, en renodling av energiskattens fiskala karaktär
            och att skatteuttaget för olika energislag ska avspegla energiinnehållet.
          </note>
          <note>
            Vid produktion av el och värme eftersträvas en likformig beskattning
            med uttag enbart av koldioxidskatt för direkt och indirekt konkurrensutsatta
            sektorer.
          </note>
          <note>
            En särskild trafik- och miljöskattekomponent bryts ut ur energiskatten
            för drivmedel, för att miljöeffekter ska beaktas på ett tydligt
            sätt.
          </note>
          <note>
            När det gäller det fortsatta arbetet med den gröna skatteväxlingen
            anser vi att några områden behöver utredas ytterligare. Det handlar
            om utformningen av nedsättningsreglerna för tillverkningsindustrin,
            växthusnäringen samt jordbruks-, skogsbruks- och vattenbruksnäringarna.
            Det handlar också om en ökad miljörelatering av vägtrafikbeskattningen
            och en översyn av övriga miljörelaterade skatter. Dessutom kommer
            fördjupade analyser att göras av alternativa ekonomiska styrmedel,
            bl.a. handel med utsläppskvoter och system för handel med förnybar
            el med hjälp av s.k.
          </note>
          <note>
            gröna certifikat.
          </note>
          <note>
            Vi socialdemokrater anser att det är angeläget att
          </note>
          <note>
            Sverige håller fortsatt hög ambitionsnivå när det gäller att
            begränsa koldioxidutsläppen. Vi har från svensk sida tillsammans
            med några andra länder valt att ligga steget före vid beskattning
            av koldioxidutsläpp och tar på detta sätt ett särskilt ansvar
            för de globala miljöproblem och risker som utsläppen av växthusgaser
            ger upphov till. Sverige driver också aktivt frågan om energi-
            och koldioxidbeskattning i olika internationella forum, och vi
            anser att gemensamma minimiregler inom EU ska införas när det
            gäller beskattning av energi och koldioxid. Däremot delar vi inte
            uppfattningen att man ska införa majoritetsbeslut om miljöstyrande
            skatter och avgifter inom
          </note>
          <note>
            EU. Den svenska inställningen är att skattefrågor inom unionen
            även fortsättningsvis ska beslutas med enhällighet, dvs. medlemsländerna
            ska ha kvar sin vetorätt.
          </note>
          <note>
            Den 1 januari förra året trädde lagen om avfallsskatt i kraft.
            Det var ett viktigt steg i det mödosamma men mycket viktiga arbetet
            med att ställa om Sverige till ett ekologiskt hållbart samhälle.
            Syftet med avfallsskatten är att den tillsammans med andra styrmedel
            på avfallsområdet inom en tioårsperiod ska halvera mängden avfall
            som deponeras på soptipp.
          </note>
          <note>
            Jag noterar att Moderaterna som enda parti vill avskaffa avfallsskatten,
            medan Folkpartiet däremot vill utöka densamma till att gälla även
            avfall som förbränns. Vi socialdemokrater vill inte avskaffa avfallsskatten,
            men vi vill i nuläget inte heller utvidga den. Vi anser att det
            är bra att frågan nu är föremål för en utredning. Utredaren ska
            bl.a. utvärdera hur systemet fungerar samt analysera de ekonomiska
            och miljömässiga konsekvenserna av att införa en skatt på förbränning
            av avfall.
          </note>
          <note>
            Fru talman! Sverige för sedan en lång tid tillbaka en restriktiv
            alkoholpolitik som syftar till att begränsa alkoholens skadeverkningar
            genom en minskad totalkonsumtion. Detta sker främst genom en kombination
            av höga skatter och restriktioner som på olika sätt begränsar
            tillgängligheten samt genom information, opinionsbildning och
            behandlingsinsatser. Med denna restriktiva politik har vi lyckats
            bättre än andra länder med att hålla nere mängden konsumerad alkohol
            och de alkoholrelaterade skador som överkonsumtion medför. Alla
            partier utom ett har förstått sambanden mellan tillgänglighet,
            pris, konsumtion och skador.
          </note>
          <note>
            I den nationella handlingsplanen för att förebygga alkoholskador
            finns förslag till åtgärder för att Sverige fortsättningsvis,
            även vid höjda införselkvoter, ska kunna behålla målet om att
            begränsa alkoholens skadeverkningar och minska den totala konsumtionen.
          </note>
          <note>
            En översyn behövs dock på sikt av alkoholskatterna på spritdrycker,
            vin och starköl för att utröna om några skattejusteringar behöver
            göras.
          </note>
          <note>
            Fru talman! Vi anser också att det är oerhört viktigt att motarbeta
            illegal införsel av alkoholdrycker, vilket är en prioriterad uppgift
            för tullen. Även inom
          </note>
          <note>
            EU har denna fråga en hög prioritet.
          </note>
          <note>
            Fru talman! Flertalet av de frågor som tas upp i reservationerna
            är i nuläget föremål för utredningar, översyn samt överväganden
            i regeringen. Från utskottsmajoritetens sida anser vi att de av
            den anledningen inte ska föranleda några åtgärder eller tillkännagivanden.
            Jag yrkar bifall till förslaget i utskottets betänkande och avslag
            på samtliga reservationer.
          </note>
          <note>
            Anf. 23 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Först en fråga som jag inte tog upp i mitt inledningsanförande.
            Det gäller jordbruket och handelsgödseln. Det låter som att Lisbeth
            Staaf-
          </note>
          <note>
            Igelström är förvånad över att vi tycker att det behövs en sänkning.
            Jag hade för mig att regeringen hade gjort upp med LRF om att
            så är fallet, så det var en nyhet. Det har man alltså kanske inte
            alls. Kanske är man hos LRF lurad - inte vet jag.
          </note>
          <note>
            Sedan har jag en fråga om energiskatterna: Blir utsläppen i världen
            totalt sett lägre om en svensk industri flyttar utomlands? Att
            man gör upp inom EU
          </note>
          <note>
            är en sak men det finns ju faktiskt länder också utanför EU som
            man kan flytta till. Vad har miljön då vunnit på detta?
          </note>
          <note>
            Vidare: Är reklamskatten en rättvis och konkurrensneutral skatt?
            Om inte undrar jag när den ska avskaffas.
          </note>
          <note>
            Hur stora bensinskattehöjningar kan Socialdemokraterna tänka
            sig?
          </note>
          <note>
            När det gäller alkoholskatterna trodde jag faktiskt att Socialdemokraterna
            ville sänka vinskatten men fick nej av Miljöpartiet och Vänstern
            i budgetförhandlingarna. Jag trodde alltså att Socialdemokraterna
            ändå var lite klarsynta och såg att detta inte håller
          </note>
          <note>
            - EU säger ju det. Nästa steg skulle kanske bli att även sänka
            ölskatterna. Eller har jag missförstått detta?
          </note>
          <note>
            Anf. 24 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Fru talman! När det gäller handelsgödseln ligger det i uppgörelsen
            att pengar ska gå tillbaka till jordbruket.
          </note>
          <note>
            I fråga om reklamskatten säger vi i betänkandet att vi, när vi
            får statsfinansiella möjligheter, ska se över frågan igen. Jag
            är mycket glad över att vi i dag har en socialdemokratisk regering
            - en regering som gjort att vi nu har en bra ekonomi och därmed
            möjligheter att göra förbättringar och att göra nödvändiga skattesänkningar.
          </note>
          <note>
            Beträffande bensinskattepriserna har vi inte sagt vare sig att
            vi ska höja eller att vi ska sänka dem i nuläget. Vi anser att
            skatterna på bensin och andra bränslen utgör viktiga styrmedel
            i miljöpolitiken.
          </note>
          <note>
            Syftet är just att minska utsläppen av koldioxid och andra växthusgaser.
          </note>
          <note>
            Sedan är frågan om bensinskatterna verkligen är så enormt höga
            i vårt land jämfört med hur det är i andra länder. Vad skulle
            en sänkning innebära? Är vi säkra på att det kommer konsumenten
            till godo? Eller blir det som på andra områden, dvs. att en sänkning
            inte kommer konsumenten till godo? Och hur påverkar den svaga
            konkurrensen inom oljebranschen priset på bensin och diesel? Det
            är ju också något som har uppmärksammats och som vi måste jobba
            vidare med.
          </note>
          <note>
            Slutligen har jag en fråga till den moderata företrädaren här.
            Ni moderater säger att ni alltid vill sänka bensinskatten men
            ni talar väldigt tyst om att ni vill föra över alla kostnader
            som uppstår i samband med trafikolyckor till trafikförsäkringen.
            Står ni fast vid det, och vad skulle det innebära för trafikanterna?
          </note>
          <note>
            Anf. 25 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! När det gäller reklamskatten har vi hela tiden sedan
            1997/98 fått samma besked: Ja, när det statsfinansiella läget
            tillåter. Därför ställer jag den raka frågan: När tillåter det
            statsfinansiella läget det?
          </note>
          <note>
            Man kan ju inte säga samma sak år efter år. Därför frågar jag
            konkret: När blir det så? Är det möjligen inte så att vi nu har
            det läget?
          </note>
          <note>
            Anledningen till att jag tog upp bensinskattefrågan - jag hade
            faktiskt inte tänkt att ta upp den frågan
          </note>
          <note>
            - är att jag råkade lyssna på lördagsintervjun med miljöminister
            Kjell Larsson. Han sade då: Jag funderar på att i den proposition
            som ska läggas fram till hösten höja bensinskatten med tio öre
            per år. Det är klart att jag undrar om det ligger någon sanningshalt
            i detta. Det har ju väldigt stor betydelse att få veta om det
            är den vägen som Socialdemokraterna nu tänker slå in på.
          </note>
          <note>
            Jag fick inget svar beträffande industrin och eventuell utflyttning
            om skatterna blir alldeles för höga nu när Socialdemokraterna
            har gått samman med Miljöpartiet om den s.k. gröna skatteväxlingen.
          </note>
          <note>
            Inte heller fick jag något svar på frågan om alkoholskatterna,
            dvs. om det inte är så att Socialdemokraterna var lite realistiska
            och såg att det inte går att ha kvar de höga vinskatterna eftersom
            EU kommer att se till att vi inte får ha kvar dem. Någon hoppades
            här tidigare på det, för då slapp man själv ta ansvar för beslutet.
          </note>
          <note>
            När det gäller ölskatterna är det faktiskt att sticka huvudet
            i sanden att säga att vi genom våra höga skatter på alkohol ser
            till att folk inte konsumerar.
          </note>
          <note>
            Samtidigt vet vi ju att 213 000 liter öl per dag kommer in i
            Sverige på legal och illegal väg. Det är klart att det konsumeras
            i Sverige!
          </note>
          <note>
            För att Lisbeth Staaf-Igelström inte ska vara alltför ledsen
            tänkte jag avslutningsvis ge henne en påse
          </note>
          <note>
            Gott &amp; Blandat, som jag tidigare sagt att jag tycker att det
            här betänkandet är. Kom ihåg att det goda är de moderata reservationerna,
            så njut av dem!
          </note>
          <note>
            Anf. 26 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Fru talman! Jag måste få säga att jag inte har så många minuter
            på mig för att svara. Marietta de
          </note>
          <note>
            Pourbaix-Lundin visar här upp en påse Gott &amp; Blandat men vad
            jag upplevt under mina år i riksdagen är att ni från Moderata
            samlingspartiet är väldigt duktiga på att förpacka era budskap,
            speciellt på punktskatteområdet. Ett år handlar det om schlagrar
            och ett annat år om en skattepyttipanna. I år handlar det om en
            påse
          </note>
          <note>
            Gott &amp; Blandat. Sedan drar ni själva slutsatsen att det goda
            är det som ni moderater står för, inte det som vi andra står för.
          </note>
          <note>
            Ja, när det gäller reklamskatten har vi svarat att vi när vi
            får ekonomi kommer att göra något åt detta.
          </note>
          <note>
            Jag kan dock inte ange ett tidsmässigt läge i dag eftersom oerhört
            många viktiga frågor så att säga knackar på vår dörr när det gäller
            att göra förbättringar. I nuläget går det före men vi återkommer,
            som sagt, när vi har de ekonomiska möjligheterna.
          </note>
          <note>
            Jag fick inget svar på frågan om ni ska överföra kostnader för
            skador som uppstår i samband med trafikolyckor till trafikförsäkringen.
          </note>
          <note>
            I alkoholskattefrågan kommer vi, som jag inledningsvis sade,
            att göra en översyn. Vi kommer också att jobba vidare med en restriktiv
            alkoholpolitik i vårt land. Jag noterar att ni i Moderata samlingspartiet
            som vanligt står ensamma i denna fråga.
          </note>
          <note type="speaker">
            Anf. 27 KENNETH LANTZ (kd) replik:
          </note>
          <note>
            Fru talman! Jag har en fråga till Lisbeth Staaf-
          </note>
          <note>
            Igelström när det gäller påståendet om att vi inte ska ta ut
            mer skatt än vi behöver, vilket är lovvärt. Samtidigt hörde vi
            att det är viktigt att begränsa utsläppen.
          </note>
          <note>
            Men om det nu förekommer utsläpp från dieselbilar på Europavägarna
            - inte minst i Skåne är det en speciell belastning på vägarna
            - är det då inte rimligt att vi ser till att begränsa skatteuttaget
            från åkerinäringen så att vi i stället får svenskt inköpt diesel
            av skatteklass I, en miljövänlig diesel; detta i stället för att
            man ska åka till Polen? Det är ju uppemot 35 % mer svavel i denna
            diesel.
          </note>
          <note>
            Om jag var åkare skulle jag rent ekonomiskt ha handlat på samma
            sätt. Hur stämmer alltså detta med skatteuttag - att så mycket
            skatt inte ska tas ut att ett åkeri flyttar ut ur landet? Följden
            för alltfler åkerier i
          </note>
          <note>
            Skåne blir ju att man lämnar Sverige och har sitt säte i Polen
            trots att man behåller sin verksamhet i Sverige. Hur ser Lisbeth
            Staaf-Igelström på detta?
          </note>
          <note>
            Anf. 28 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Fru talman! Självfallet ska vi inte ta ut mer skatt än vad vi
            behöver. Jag tycker att det är att ge upp lite grann att enbart
            gå in på skatteområdet när det gäller åkerinäringen. Jag förmodar
            att Kenneth Lantz, liksom många andra, känner till att regeringen
            tillsammans med näringen jobbar med ett transport- och näringspolitiskt
            program för svensk åkerinäring där man tar upp flera olika viktiga
            saker. Programmet innebär en redovisning av planerade åtgärder
            på kort och längre sikt inom bl.a. skatter, kontroll av yrkesmässig
            trafik, kvalitetssäkring och kompetensutveckling.
          </note>
          <note>
            Jag tycker alltså att det är att ge upp lite grann att enbart
            gå in på skatteområdet. Men skatterna är med i detta program som
            regeringen håller på att diskutera med näringen.
          </note>
          <note type="speaker">
            Anf. 29 KENNETH LANTZ (kd) replik:
          </note>
          <note>
            Fru talman! För ungefär två år sedan stod vi på ett torg i Helsingborg,
            och då talades det vitt och brett om att vi skulle skydda åkerinäringen
            så att den kunde få vara kvar i Skåneland. Nu hör vi att det är
            utredningar på gång. Men det räcker ju inte. Vi ser dagligen att
            man rattar ut till Polen och att kostnaderna är 20 % lägre i Danmark.
          </note>
          <note>
            Ska vi acceptera den här näringens försvinnande från den svenska
            landsbygden, där vi trots allt behöver både arbetskraft och god
            service? Inte minst miljöaspekten är det synnerligen angeläget
            att vi värnar om.
          </note>
          <note>
            När kan vi påräkna ett besked till åkerinäringen om att de ska
            få tydliga regler, relevanta skattebetingelser och förutsättningar
            för att bedriva sin verksamhet från svenskt land?
          </note>
          <note>
            Anf. 30 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Fru talman! Frågan om miljöpåverkan är oerhört viktig. Vi har
            enbart en jord, och den jorden ska vi lämna över till kommande
            generationer. Därför är de här frågorna oerhört viktiga.
          </note>
          <note>
            Men det som också är oerhört viktigt är att vi inte ska slå ut
            en näring. Därför har vi tillsammans med näringen satt oss och
            diskuterat de här frågorna. Nu är jag inte med i de här diskussionerna,
            men jag vet att de pågår. Jag utgår från att det kommer fram förslag
            som vi sedan får ta ställning till här.
          </note>
          <note>
            Tyvärr har inte Kenneth Lantz någon replik kvar;
          </note>
          <note>
            annars skulle det ha varit väldigt intressant att höra vad kd
            anser om skattesänkningarna på alkohol, som
          </note>
          <note>
            Moderaterna är så ivriga förespråkare för. Men jag ställer inte
            den frågan, fru talman.
          </note>
          <note type="speaker">
            Anf. 31 ROLF KENNERYD (c) replik:
          </note>
          <note>
            Fru talman! Jag noterade att Lisbeth Staaf-
          </note>
          <note>
            Igelström poängterade behovet av balans i våra gemensamma affärer.
            Jag tycker att det är vällovligt.
          </note>
          <note>
            Men det får nästan en patetisk tillämpning när hon sedan säger
            att varje skattesänkning måste följas av att man höjer någon annan
            skatt eller minskar någon kostnad. Det är ett väldigt stereotypt
            och statiskt tänkande.
          </note>
          <note>
            Jag vill erinra om att det efterhand finns ett tillväxtutrymme
            att ta i anspråk för t.ex. skattesänkningar. Det är ju ett utrymme
            som t.o.m. Socialdemokraterna har använt i sen tid. Det är också
            möjligt att påverka tillväxten genom att sänka tillväxthämmande
            skatter. Varför inte inse och beröra också detta samband, Lisbeth
            Staaf-Igelström?
          </note>
          <note>
            Anförandet präglades även i övrigt av förstamajretorik. Det innehöll
            många vackra ord, t.ex. om att stimulera förnyelsebara bränslen.
            Tyvärr står de vackra orden i bjärt kontrast till det släpiga
            och förhalande tempot när det gäller konkreta åtgärder. Jag ställde
            i mitt anförande några frågor till Lisbeth Staaf-
          </note>
          <note>
            Igelström på detta tema, och jag förväntar mig nu någon reaktion
            på dem.
          </note>
          <note>
            Anf. 32 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Fru talman! Jag kan konstatera att Rolf Kenneryd har fått en
            ny debatteknik. "Patetiskt" är ett av hans favoritord nu. Sedan
            säger han att vi socialdemokrater alltid använder oss av förstamajtal
            när vi för fram våra åsikter från talarstolen här.
          </note>
          <note>
            Skatter handlar mycket om ideologi, vilket samhälle vi ska ha,
            och jag är glad att vi kan ha den diskussionen här utan att det
            alltid ska hänvisas till första maj. Jag tycker att första maj
            är oerhört bra, och det är en väldigt fin tradition för oss socialdemokrater.
            Jag kommer även i år att stå och prata på första maj.
          </note>
          <note>
            När det gäller balans i våra gemensamma ekonomiska åtaganden
            tycker jag att det är oerhört viktigt att vi har balans i statens
            ekonomi. Jag utgår från det.
          </note>
          <note>
            Jag tror att Rolf Kenneryd och Centerpartiet ställer upp på det,
            för det var vi som tillsammans gjorde att vi fick Sverige på fötter
            åren 1994-1998.
          </note>
          <note>
            Jag tror att det är första gången någon säger att jag pratar
            släpigt. Eller jag kanske missuppfattade det, så att det var regeringen
            som var långsam med att ta fram beslut.
          </note>
          <note>
            Det pågår ett arbete inom regeringen även när det gäller biobränslen.
            Det pågår ett arbete med att se över hela energiskattesystemet,
            som jag nämnde i mitt inledningsanförande. Det är ett lapptäcke
            i dag -
          </note>
          <note>
            jag tror att vi kan vara överens om det - och det kommer att
            ta tid att få ordning på allt detta. Den tiden måste det få ta.
          </note>
          <note>
            När det gäller biobränslen svarade finansministern en centerpartistisk
            riksdagsledamot i den frågan här i kammaren den 6 februari. Vi
            håller alltså på att utarbeta en strategi när det gäller biobränslena.
            Jag tror säkert att Rolf Kenneryd har den insynen att han känner
            till det.
          </note>
          <note type="speaker">
            Anf. 33 ROLF KENNERYD (c) replik:
          </note>
          <note>
            Fru talman! Jag vill naturligtvis inte förmena Lisbeth Staaf-Igelström
            och andra socialdemokrater att använda sig av förstamajretorik.
            Det jag tycker är angeläget att påpeka är dock att den ofta står
            i bjärt kontrast till de handlingar som regeringen och Socialdemokraterna
            står för. När jag talade om släpande och förhalande var det just
            regeringens beteende i dessa viktiga frågor som jag avsåg.
          </note>
          <note>
            Jag skulle därför vilja efterhöra vilken prognos
          </note>
          <note>
            Lisbeth Staaf-Igelström har för vid vilken tidpunkt det kan förväntas
            att denna numera omtalade strategi verkligen kan ge ett konkret
            resultat, som kan behandlas i denna kammare.
          </note>
          <note>
            Får jag också fråga mycket konkret när det gäller ansökan om
            möjlighet att blanda in mer än 5 % etanol i bensinen: Kommer det
            över huvud taget att bli en sådan ansökan, enligt Lisbeth Staaf-Igelströms
            bedömning? När skulle den i så fall kunna förväntas?
          </note>
          <note>
            Det hastar ju.
          </note>
          <note>
            Anf. 34 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Fru talman! Förstamajretorik är det inte. Vi för fram våra synpunkter.
            Det här står inte alls i kontrast till det som regeringen genomför,
            utan det här är vår socialdemokratiska politik. Jag undanber mig
            hädanefter att behöva höra detta om förstamajretorik från
          </note>
          <note>
            Rolf Kenneryd.
          </note>
          <note>
            När det gäller strategin kan jag inte ange någon tidpunkt när
            den kommer, men den är under beredning. Även frågan om ansökan
            till EU när det gäller inblandning av etanol i bensinen är under
            beredning i
          </note>
          <note>
            Regeringskansliet. Det är det besked som jag kan ge
          </note>
          <note>
            Rolf Kenneryd i nuläget.
          </note>
          <note type="speaker">
            Anf. 35 JOHAN PEHRSON (fp) replik:
          </note>
          <note>
            Herr talman! Jag kan konstatera att solen lyser allt starkare
            utanför. Detta vore ju uthärdligt om det inte var för denna evighetsretorik.
            Jag bytte ut ordet
          </note>
          <note>
            "förstamajretorik", för att visa respekt för min kollega, som
            inte trivdes med det.
          </note>
          <note>
            De socialdemokratiska företrädarna hänvisar till utredningar,
            utredningar, utredningar. De har inga åsikter om principer och
            inga ståndpunkter, utan de säger att "detta utreds". Ett tag hade
            man ju det fiffiga för sig att hänvisa till samtal. Det var också
            ett sätt att begrava frågan i en evighetsretorik: "Vi samtalar."
          </note>
          <note>
            När vi tyckte att det lät spännande och frågade vad de tyckte
            svarade man: "Det säger vi inte."
          </note>
          <note>
            Vi har haft färdiga utredningar och färdiga samtal.
          </note>
          <note>
            Vad händer då? Jo, då ska vi vänta ändå. Med t.ex.
          </note>
          <note>
            reklamskatten hände det ingenting, utan då var det fråga om prioriteringar.
            Man har haft utredningar som klockrent säger att detta är fel,
            att det förstör och leder till att människor läser skräp i stället
            för tidningar. Det är någonting som är allvarligt, om man tycker
            att det är ett problem att det är för lite läsning och för lite
            samhällsdebatt. Då ska man ju gynna tidningar, inte missgynna.
          </note>
          <note>
            Sedan finns det ett annat alternativ på evighetsretoriken. Då
            går man över till att säga att man inte kan genomföra skattesänkningar
            på vissa områden därför att de kommer att ätas upp av handeln
            eller distributionen. Då kan man inte göra skattesänkningar där,
            trots att man i en utredning eller i samtal har kommit fram till
            detta.
          </note>
          <note>
            Om vi fick lite mera stuns i stället för evighetsmakeriet, Lisbeth
            Staaf-Igelström, skulle det vara roligare att vara i kammaren.
            Åtminstone jag skulle inte lockas så mycket av solskenet utanför.
          </note>
          <note>
            Anf. 36 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Herr talman! Solen lyser allt starkare utanför, säger Johan Pehrson.
            Jag hette faktiskt Sohl som flicka, och min mamma har Sveriges
            vackraste namn. Hon heter nämligen Klara Sohl. Jag känner mycket
            för solen, som säkert Johan Pehrson förstår.
          </note>
          <note>
            Man nämnde evighetsretorik, utredningar och samtal. Ja, att få
            fram ett nytt system för energibeskattningen tar tid. Det måste
            faktiskt få ta denna tid, för det är så oerhört viktigt vilket
            system vi kommer att införa. Jag vill inte framdeles ha ett system
            där vi återigen ska lappa och laga, utan jag vill ha ett system
            som är enkelt och som förstås. Därför får det ta denna lilla tid.
          </note>
          <note>
            När det gäller reklamskatten har jag sagt att det är en budgetfråga.
            Det handlar om pengar, och vi måste ställa det mot andra oerhört
            viktiga frågor som vi socialdemokrater vill lyfta fram.
          </note>
          <note>
            Det talades om lite mer stuns här i kammaren. Ja,
          </note>
          <note>
            Johan Pehrson, vi får hjälpas åt att skapa den stunsen.
          </note>
          <note type="speaker">
            Anf. 37 JOHAN PEHRSON (fp) replik:
          </note>
          <note>
            Herr talman! Vi ska som sagt hjälpas åt med det.
          </note>
          <note>
            Reklamskatten kan vi ställa mot andra prioriteringar, t.ex. tankarna
            om avdragsrätt för fackföreningsavgifter. Det tycker man tydligen
            från socialdemokratiskt håll är väldigt viktigt. Men att däremot
            konsekvent fortsätta att straffbeskatta begåvade skrifter och
            sedan inte straffa de skräpblad som dyker upp i lådan måste ändå
            kännas fel för en socialdemokrat. Man oroas ju över demokratidebatt,
            samhällsengagemang och minskad läsning. Då ska vi väl ändå göra
            vad vi kan för att stödja tidningarna.
          </note>
          <note>
            Vi ser en tidningsdöd. Inte minst tidningen Arbetets död borde
            oroa socialdemokraterna. Det hände inte bara på grund av reklamskatten,
            men den bidrar ändå. Det är en straffskatt som gör att människor
            stoppar in pengar i reklamblad.
          </note>
          <note>
            Vi var inne på avfallsskatten. Det är en sådan utredning som
            man åter hänvisar till. Om vi delar synpunkten att allt det skräp
            och avfall som produceras i samhället är ett problem - vi har
            ett dåligt kretslopp -
          </note>
          <note>
            gör vi någonting åt det. Vi har en avfallsskatt. Då märker man
            ganska snart att människor eldar upp avfallet i stället. Om man
            eldar upp någonting i en pågående biologisk process kommer skräpet
            ut, och då blir det inte bättre än om man deponerar det. Då kommer
            skräpet ut i alla fall. Därför borde man verkligen fundera på
            frågan om förbränning, tycker jag.
          </note>
          <note>
            Om man på allvar vill komma åt det handlar det om att vi ska
            resurshushålla mycket bättre.
          </note>
          <note>
            Men det är inte bara på detta mer komplicerade område som gäller
            energiskatten som man hänvisar till utredningar. Vi pratar om
            globalisering och internationaliseringen av effekter. Det ska
            vi prata mer om sedan när det gäller företagsbeskattning. Där
            hänvisar socialdemokratiska företrädare också hela tiden till
            en utredning. Vad tycker ni om trycket på svenska skattebasen?
            Jo, vi ska ha en utredning. P-O Edin tittar på detta.
          </note>
          <note>
            Vad hjälper det? Man måste kunna tycka något själv nu om vi ska
            få en spetsig debatt. Men vi är en bit på väg.
          </note>
          <note>
            Anf. 38 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Herr talman! Frågan om avdragsrätt för fackföreningsavgift är
            viktig för oss, och den kommer vi också att ha med i våra budgetförhandlingar
            med Miljöpartiet och Vänsterpartiet. Så får vi se om den går in
            i budgeten. Det är likadant med alla andra viktiga frågor. Vi
            måste väga för och emot. Vad är det som är viktigast? Det är det
            som gäller när det gäller reklamskatten.
          </note>
          <note>
            Det var tur att Johan Pehrson sade att nedläggningen av Arbetet
            inte enbart berodde på reklamskatten. Jag tror faktiskt inte att
            den hade så stor del i den nedläggningen.
          </note>
          <note>
            Vad gäller avfallsskatten vill jag säga att jag tycker att det
            är bra att Folkpartiet är inne på att vi ska fundera på hur vi
            ska komma åt det faktum att man eldar mer. Det är därför vi har
            tillkallat denna utredare, som ska se över det hela. Så låt oss
            avvakta den utredningen. Sedan samarbetar vi i denna fråga. Jag
            skulle tro att det kommer att gå bra.
          </note>
          <note type="speaker">
            Anf. 39 JOHNNY GYLLING (kd):
          </note>
          <note>
            Herr talman! Jag tänker endast uppehålla mig vid en punktskatt,
            nämligen reklamskatten. Jag vill yrka bifall till reservation
            26, och jag hänvisar till min motion Sk678.
          </note>
          <note>
            Flera talare har här i kammaren argumenterat emot reklamskatten
            och tagit upp argument som snedvridning av konkurrens och mycket
            annat. Jag kan bara instämma. Hela beskattningssystemet för tidningsbranschen
            är en soppa. Det är inte bara reklamskatten det handlar om, utan
            även momsen.
          </note>
          <note>
            Hur kommer det sig att man genom att ge ut tidningar från Åland
            kan sänka sina kostnader? Man kan trycka en tidning i Sverige,
            transportera den till
          </note>
          <note>
            Åland, ge ut den där och transportera den tillbaka till
          </note>
          <note>
            Sverige. Sådana blir effekterna av ett så konstigt beskattningssystem
            som vi har i detta land.
          </note>
          <note>
            Låt mig ta ett par exempel på branschtidningar som drabbas. Sverige
            sägs vara världens främsta IT-
          </note>
          <note>
            land. Det avspeglar sig också, naturligtvis, i branschpressen.
            Men dessa tidningar har att kämpa mot sådana här konstiga regler.
          </note>
          <note>
            Sverige är faktiskt också världens främsta motorcykelland. Vi
            har flest motorcyklar per invånare i hela världen. Detta stora
            intresse avspeglar sig också i att det finns branschtidningar
            som vill möta detta intresse, men de har också att kämpa mot denna
            snedvridna konkurrens.
          </note>
          <note>
            Det kostar, säger skatteutskottet, ungefär 1 miljard att ta bort
            reklamskatten. Det minsta man kunde begära av regeringen, socialdemokraterna
            och finansministern vore att de åtminstone börjar avveckla denna
            skatt på något sätt. Man kan inte göra denna skattesoppa värre
            än vad den är. I min motion begär jag att riksdagen i alla fall
            ska besluta om en successiv avveckling, så att man kommer någonstans.
          </note>
          <note>
            Bosse Ringholm har skrivit ett brev till Sveriges
          </note>
          <note>
            Tidskrifter. Där säger han: "Det är regeringens uppfattning att
            hela reklamskatten bör avskaffas. Det är dock inte möjligt att
            nu säga när förutsättningar finns för finansiering av ett sådant
            avskaffande." Det sista har vi hört upprepas av Lisbeth Staaf-Igelström
            ett antal gånger under debatten.
          </note>
          <note>
            Det finns socialdemokratiska ledamöter i denna kammare som i
            artiklar, inte minst, har uttryckt att de verkligen vill avskaffa
            denna tokiga skatt. Jag kan bara vädja om att ledamöterna röstar
            på reservation
          </note>
          <note>
            26 vid voteringen.
          </note>
          <note type="speaker">
            Anf. 40 KENTH HÖGSTRÖM (s):
          </note>
          <note>
            Herr talman! Som socialdemokrat har jag inga större principiella
            betänkligheter eller praktiska svårigheter när det gäller att
            förklara och försvara ett högt skatteuttag för att säkerställa
            en gemensamt finansierad offentlig välfärd till hela folket och
            i hela landet. Men jag kan inte med den bästa vilja i världen
            vare sig försvara eller förklara reklamskatten. Den är för mig
            och för de allra flesta i denna kammare obegriplig, orimlig och
            djupt orättvis.
          </note>
          <note>
            Den infördes i början av 70-talet som ett sätt att försöka säkerställa
            tidningsutgivningsmångfalden.
          </note>
          <note>
            Det var ett sätt att få in skatt till staten för att sedan omvandla
            denna till presstöd, för att säkerställa utgivningen för de små
            svaga tidningarna och för de andrahandstidningar som finns i landet.
          </note>
          <note>
            Sedan den tiden har medielandskapet förändrats dramatiskt i Sverige.
            Vi har sett en uppsjö av nya medier, nya medieaktörer och distributionsformer
            etableras, några som för 30 år sedan skulle betraktas som ren
            science fiction, t.ex. Internet. Så gott som alla de nyetablerade
            medierna, medieaktörerna och nätdistributörerna ser reklam och
            annonser som en viktig del av sin finansiering, men ingen av dem
            betalar reklamskatt. Det är t.o.m. så att man från den här kammaren,
            när det gäller Skatteutredningen 1997, gick utredaren till mötes
            och tog bort skatten för direktreklam, och så sänkte man skatten
            för tidningarna till 4 % och behöll tidskrifternas reklamskatt
            på
          </note>
          <note>
            11 %, liksom när det gäller reklamblad som idrottsföreningarna
            har och arenareklam. Det är en fullständigt obegriplig hållning
            i den här frågan.
          </note>
          <note>
            Man kan med rätta fråga sig vilka som spelar den viktigaste rollen
            för demokratin i Sverige, för åsiktsbildningen i Sverige, för
            folkbildningen i Sverige och för det fria meningsutbytet i Sverige.
            Är det dagstidningarna eller direktreklambärarna? Är det tidskrifterna
            eller den kommersiella lokalradion, som inte betalar någon reklamskatt?
          </note>
          <note>
            Kan någon i denna kammare förklara det rimliga i att ha kvar
            en reklamskatt på annonser i dagspress och tidskrifter och för
            idrottsföreningar medan annonsering i reklamradio, reklam-TV,
            på webben och i direktreklam är helt skattebefriad? Kan någon
            i denna kammare förklara varför det inte är någon reklamskatt
            när man delar ut direktreklam med ett särskilt budskap i postlådan
            medan reklamskatten är 4 % om denna direktreklam bladas in i en
            tidning? Om den bladas in i en tidskrift är reklamskatten 11 %.
            Kan någon förklara denna logik? Jag är säker på att ingen kan,
            men ni får chansen. Jag tror att det är fullständigt omöjligt
            att förklara detta. Den här skatten är djupt orättvis. Den är
            orimlig, och den är demokratiskt mycket vansklig. Därför säger
            jag så här: Måtte utskottets skrivning i slutsatserna också bli
            någonting som utskottet följer upp. Utskottet skriver nämligen
            följande: Utskottet vidhåller sin tidigare inställning att regeringen
            noga bör följa utvecklingen på området.
          </note>
          <note>
            Samtidigt säger Bosse Ringholm i brev till tidskriftsföreningen
            att vi är överens om att det här ska avvecklas. Frågan är när,
            och hur ska utskottet följa regeringen till vägs ände? När ska
            vi få ett förslag i denna kammare om att den här reklamskatten
            ska avvecklas? Det måste komma fort, därför att den är djupt orimlig
            och går icke längre att försvara.
          </note>
          <note>
            Anf. 41 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Herr talman! Jag har inte begärt replik för att förklara det
            här - Kenth Högström begär att någon här i kammaren ska förklara
            logiken. Jag har nämligen pläderat på precis samma sätt som Kenth
            Högström.
          </note>
          <note>
            Jag har dessutom namngivit Kenth Högström och hans partikamrater
            som har skrivit den här artikeln.
          </note>
          <note>
            Jag säger: Välkommen till reklamskatteavskaffarklubben!
          </note>
          <note>
            Jag undrar nu varför Kenth Högström som är så vältalig när han
            beskriver problemet inte har lyckats övertala sina partikamrater
            om nödvändigheten av att avskaffa reklamskatten redan nu. Varför
            accepterar han att få det här svaret, som har givits i så många
            år, att man ska avvakta och vänta? Kenth Högström behöver ju inte
            göra det. Han kan faktiskt trycka på rätt knapp här senare i eftermiddag,
            eftersom jag har begärt votering om reservation 26 där även hans
            motion finns med, dvs. yrka bifall till att reklamskatten ska
            avskaffas.
          </note>
          <note type="speaker">
            Anf. 42 KENTH HÖGSTRÖM (s) replik:
          </note>
          <note>
            Herr talman! Jag har använt väldigt mycket tid för att argumentera
            för ståndpunkten, som jag nyss redogjorde för. Jag är t.o.m. säker
            på att det finns en klar majoritet i sak i denna kammare för att
            avskaffa reklamskatten. Se bara på Vänsterpartiets särskilda yttrande,
            på våra motioner eller på en rad olika opinionsinlägg från ministrar
            och från kammarföreträdare tidigare! Det är nästan ingen som försvarar
            och kan förklara denna reklamskatt. Men samtidigt är det ju så
          </note>
          <note>
            - och det vet alla som har någon erfarenhet av att bära upp ett
            regeringsalternativ - att om det inte går att hitta en rimlig
            finansiering omedelbart får man acceptera att det finns en majoritet
            för den här ståndpunkten så länge. Det gäller inte i sak utan
            finansieringen.
          </note>
          <note>
            Jag har till nöds accepterat detta, och jag är beredd att ta
            den debatten med vem som helst. Om regeringen och det regeringsalternativ
            som ändå gäller i denna kammare inte riktigt kan finna en finansiering
            får jag acceptera det, mot min vilja och under stark protest,
            ska jag säga. Och jag vill säga till denna kammare att det är
            mot min absoluta övertygelse att i dag rösta ja just när det gäller
            den här frågan. Det här överensstämmer också med det särskilda
            yttrande som Vänsterpartiet har och som är i överensstämmelse
            med den opinionsbildning som vi har bedrivit i tidningarna. Som
            jag ser det är det bara en tidsfråga.
          </note>
          <note>
            Hur länge kan finansministern och utskottsmajoriteten vidhålla
            det här?
          </note>
          <note>
            Anf. 43 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Herr talman! Nog har man haft några år på sig att försöka hitta
            den här finansieringen. De här uttalandena har ju funnits under
            ett antal år.
          </note>
          <note>
            Jag vill påstå att det är bra att använda fina ord, hålla sådana
            här högtidstal och skriva artiklar. Det är en sak, men det räcker
            faktiskt inte, utan nu gäller det att handla. Då visar det sig
            att Kenth Högström inte har modet att trycka på den röda knappen,
            vilket borde kännas rätt, när vi ska votera om reservation
          </note>
          <note>
            26. Jag kan inte förstå hur man kan stå och säga: Mot min övertygelse
            kommer jag att rösta. Jag trodde att vi satt här i riskdagen med
            en ganska stor personlig integritet och röstade efter vår övertygelse.
            Det gör jag i alla fall.
          </note>
          <note type="speaker">
            Anf. 44 KENTH HÖGSTRÖM (s) replik:
          </note>
          <note>
            Herr talman! Ingen behöver betvivla min personliga övertygelse
            och min personliga integritet. Jag har gått emot i andra frågor,
            men i den här frågan har jag förstått och accepterat att det finns
            en majoritet, bestående av Vänsterpartiet, Miljöpartiet och Socialdemokraterna,
            som inte har funnit bättre finansiering just nu. Det får jag acceptera.
            Det är faktiskt en större fråga än den personliga övertygelsen.
          </note>
          <note>
            Jag vill också säga att 1998 gick faktiskt den här kammaren reklamskatteutredaren
            till mötes till en del då reklamskatten på direktreklam avskaffades.
            För mig är det obegripligt att man gjorde det. Jag satt inte i
            denna kammare när detta beslut fattades, men jag kan säga att
            det var obegripligt. Det hade varit bättre om man hade tagit bort
            eller sänkt skatterna för tidskrifter, arenareklam och idrottsföreningarnas
            programblad i stället för att reklambefria direktreklamen.
          </note>
          <note>
            Det här är för mig fullständigt obegripligt.
          </note>
          <note type="speaker">
            Anf. 45 INGEGERD SAARINEN (mp):
          </note>
          <note>
            Herr talman! Jag vill använda mina minuter till att prata om
            drivmedel. Förnyelsebara koldioxidneutrala drivmedel koldioxidbeskattas
            i Sverige. Det här är ju bisarrt. Vi var överens om att koldioxidskatten
            skulle användas som en miljöstyrande skatt. Den används inte så.
            Den används för att få in pengar till statskassan. Det här skämmer
            det svenska miljöskattesystemet.
          </note>
          <note>
            Förnybara drivmedel missgynnas i mineraloljedirektivet och i
            svensk energiskattelagstiftning. Sveriges regering har varit passiv
            i den här frågan. Samma tvehågsenhet utläser jag i det här betänkandet.
            Det står här att en fortsatt introduktion av biobränslen för fordonsdrift
            av samhällsekonomiska och statsfinansiella skäl bör ske i den
            takt som är möjlig och lämplig.
          </note>
          <note>
            Vi vet att 40 % av koldioxidutsläppen i Sverige kommer från trafiken,
            och trafikens andel ökar dramatiskt. Kan vi göra någonting åt
            det? Ja, genom att öka beskattningen för att på så sätt minska
            konsumtionen.
          </note>
          <note>
            I glesbygden finns inte fungerande kollektiva transportmedel.
            Det är mycket svårt att minska biltrafiken i någon större mån
            i glesbygden. Vi måste alltså få fram bättre drivmedel med mindre
            koldioxidutsläpp - och det är bråttom!
          </note>
          <note>
            Det står också i betänkandet att biobränslen till följd av den
            ökade miljörelateringen av skattesystemet får en stärkt konkurrenskraft
            genom att beskattningen av fossila bränslen ökar. Det gör den
            visserligen, men det gäller ju inte drivmedel. En ökning av beskattningen
            på både fossila och koldioxidneutrala drivmedel, som det ju handlar
            om, ökar inte de förnybara drivmedlens konkurrenskraft. För det
            är ju så:
          </note>
          <note>
            Beskattningen av koldioxidneutrala drivmedel ökar lika mycket
            som beskattningen på de fossila. Det är ett otroligt systemfel!
          </note>
          <note>
            De nuvarande undantagen, dvs. det generella undantaget för biogas
            och projektdispenserna för etanol, befriar inte bara från koldioxidskatt
            utan även från energiskatt. Men de är ändå konkurrenskraftiga.
            Om utskottet verkligen tror att det finns möjligheter att få fram
            mängder av koldioxidneutrala drivmedel som klarar sig utan att
            också befrias från energiskatt, vilket ju skrivningen tyder på,
            är det anmärkningsvärt och borde glädja oss alla väldigt mycket.
            Men utskottet befarar alltså att det blir statsfinansiella problem
            om koldioxidneutrala drivmedel befrias från koldioxidskatt. Marknaden
            kommer då att översvämmas av förnybara drivmedel som klarar sig
            på marknaden utan att befrias från energiskatt. Vore det så vore
            det en stor nyhet och dessutom mycket glädjande. Tyvärr är det
            inte så.
          </note>
          <note>
            Det vore ofarligt men en viktig signal om utskottet vågade uttala
            att man inte ska koldioxidbeskatta koldioxidneutrala drivmedel
            och på så sätt hindra dem från att nå marknaden. Koldioxidbeskattningen
            ska inte vara en fiskal skatt; den ska vara miljöstyrande. Och
            när det gäller de 500 miljonerna som det står om satsas dessa
            i huvudsak på fordonsutveckling och icke på drivmedel, så det
            är också en undanflykt.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 12 §.)
          </note>
          <note>
            7 § Allmänna motioner om fastighets- och förmögenhetsbeskattning
          </note>
          <note>
            Föredrogs skatteutskottets betänkande 2000/01:SkU18
          </note>
          <note>
            Allmänna motioner om fastighets- och förmögenhetsbeskattning.
          </note>
          <note>
            Anf. 46 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Herr talman! Höga skatter tvingar oss gamla från hus och hem.
            Det är dags att se över hela situationen för den lilla människan,
            dit de flesta pensionärer hör.
          </note>
          <note>
            Med vädjan om hjälp.
          </note>
          <note>
            Detta kommer från en insändare undertecknad
          </note>
          <note>
            Aktiva seniorer. Förmodligen är de så många att skulle alla skriva
            under skulle det inte få plats på tidningssidan.
          </note>
          <note>
            En annan insändare har rubriken En omoralisk beskattning: När
            jag använt skattade pengar för att bygga ett hem och uppfostrat
            en familj och samtidigt ökat
          </note>
          <note>
            BNP för Sverige anser jag det helt omoraliskt av svenska staten
            att beskatta mig för min insats.
          </note>
          <note>
            Detta var ett litet axplock av upprörda medborgarröster om fastighetsskatten.
          </note>
          <note>
            Jag tror aldrig jag fått så många telefonsamtal, så många brev
            och så mycket e-post som just när det gäller fastighetsskatten.
            Folk är oroliga, förbannade och ledsna, såsom framgår av mina
            citat - inte på oss moderater utan på Socialdemokraterna, Vänsterpartiet
            och Miljöpartiet.
          </note>
          <note>
            Jag talar naturligtvis om vad vi moderater tycker om fastighetsskatten,
            nämligen att den ska avskaffas.
          </note>
          <note>
            Jag beskriver också vägen dit. Sedan brukar jag säga att det
            är bättre att de hör av sig till Socialdemokraterna, Vänsterpartiet
            och Miljöpartiet, partierna som i höstas röstade för att frysningen
            av taxeringsvärdena skulle upphöra. Jag berättar om det initiativ
            vi borgerliga tillsammans tog i skatteutskottet i början av året
            när vi gjorde ännu ett försök att få till stånd en fortsatt frysning
            av taxeringsvärdena - men blev nedröstade av Socialdemokraterna,
            Vänsterpartiet och
          </note>
          <note>
            Miljöpartiet. Jag talar också om Moderaternas försök att väcka
            en motion med samma innebörd, vilket stoppades av en majoritet
            här i kammaren.
          </note>
          <note>
            Så nog har vi gjort allt vi kan. Vi kommer också att fortsätta
            vår kamp för att folk ska ha råd att bo kvar.
          </note>
          <note>
            Skatteutskottets betänkande 2000/01:SkU18 Allmänna motioner om
            fastighets- och förmögenhetsbeskattning behandlar just dessa frågor,
            som engagerar så många medborgare.
          </note>
          <note>
            Jag har haft flera debatter med finansministern om fastighets-
            och förmögenhetsskatten i år. Jag kan tyvärr bara konstatera att
            finansministern har ett överhetsperspektiv när det gäller fastighetsskatten.
          </note>
          <note>
            Det bekräftas av uttalanden som: Eftersom en del får sänkt skatt
            och andra får höjd ökar inte skatten totalt, dvs. statens intäkter.
            Det är hans senaste visdomsord.
          </note>
          <note>
            Med dem visar han tydligt hur han och socialdemokraterna ser
            medborgarna som ett kollektiv och inte som enskilda individer.
            Systemet är viktigare än människorna.
          </note>
          <note>
            Enligt Riksskatteverket kan de i många fall mycket kraftigt höjda
            taxeringsvärdena på småhus ge en skattechock. Som politiskt försvar
            för denna skattechock ska en s.k. begränsningsregel införas för
            hur hög fastighetsskatten kan tillåtas vara i förhållande till
            hushållets sammanlagda inkomster. Det är med denna gasa-och-bromsa-politik
            inte konstigt att jag vid tillfälle jämför finansministerns agerande
            med vad som gäller i en tortyrkammare: Först drar man åt tumskruvarna
            rejält, för att sedan lätta lite på trycket.
          </note>
          <note>
            Det fina i kråksången är att den plågade därigenom kan förledas
            att se förövaren som sin räddare i nöden
          </note>
          <note>
            - alltså först en rejäl skattechock, och sedan en liten begränsningsregel.
          </note>
          <note>
            Finansministern vill få det att framstå som om han vore oskyldig
            till beslutet att chockhöja fastighetsskatten. Sanningen är att
            finansministern, Socialdemokraterna och de rödgröna stödpartierna
            först chockhöjer fastighetsskatten för de svenska hushållen, och
            sedan delar samma partier ut vad som väl ska uppfattas som nådagåvor
            till en del av dessa drabbade hushåll i form av en begränsningsregel.
            För detta förväntar sig Socialdemokraterna, Bosse Ringholm och
            förmodligen också Vänsterpartiet och Miljöpartiet applåder och
            hurrarop. Jag vet inte om ni har hört några.
          </note>
          <note>
            Även om nu en begränsningsregel införs kommer finansministern
            att kunna ta igen det han förlorar på gungorna - begränsningsregeln
            - på karusellen -
          </note>
          <note>
            förmögenhetsskatten. För förmögenhetsskatten finns ingen begränsningsregel.
            En vanlig småhusägare kommer snabbt upp i en beskattningsbar förmögenhet
            med ett normalt hus och några aktier. Som parentes kan nämnas
            att 80 % av svenskarna äger aktier.
          </note>
          <note>
            I höstens debatt om fastighets- och förmögenhetsskatten tog jag
            upp mormor Agda i sitt skuldfria barndomshem i skärgården, som
            får en rejäl höjning av fastighetsskatten och dessutom förmodligen
            också tvingas betala förmögenhetsskatt. För mormor Agdas del kan
            det bli ännu fler obehagligheter. Nu kommer nämligen Riksskatteverket
            att få den mycket tvivelaktiga uppgiften att kontrollera om mormor
            Agda sammanbor med fiskare Österman eller inte för att se hur
            det nya sambeskattningspåfundet, den s.k. begränsningsregeln,
            ska tillämpas. Jag har förstått att
          </note>
          <note>
            Riksskatteverket inte ser fram emot denna nya storebror-ser-dig-uppgift.
          </note>
          <note>
            Den aviserade begränsningsregeln är som sagt en ny form av sambeskattning.
            Hushållets sammanlagda inkomster ska ligga till grund för de 5
            % av inkomsten som hushållet ska betala i fastighetsskatt. Den
            föreslagna begränsningsregeln ger i högsta grad utrymme för godtycke.
            Den riskerar att leda till ytterligare tolkningssvårigheter och
            därmed ökad osäkerhet för enskilda och hushåll om vad som egentligen
            gäller. Förmodligen leder detta snart till ännu fler undantag
            och särtolkningar.
          </note>
          <note>
            Man får t.ex. ingen lindring om man bor i ett område där några
            eller något hus i närheten sålts dyrt och man därigenom fått ett
            kraftigt höjt taxeringsvärde.
          </note>
          <note>
            Den övre gränsen är ju 3 miljoner kronor. En löneökning kan i
            vissa fall göra att den s.k. lindringen av fastighetsskatten ryker,
            vilket kan ge stora marginaleffekter. Har man barn som har egna
            inkomster kan det straffa sig genom höjd fastighetsskatt. Allt
            detta gör att utrymmet för skatteplanering ökar.
          </note>
          <note>
            Mer rakt på sak uttryckt:
          </note>
          <note>
            - Uppmuntrar den föreslagna begränsningsregeln enskilda människor
            att försöka anstränga sig lite mer för att få högre lön?
          </note>
          <note>
            - Uppmuntrar detta till att jobba svart?
          </note>
          <note>
            - Uppmuntrar detta till att skenskriva sig?
          </note>
          <note>
            - Gör detta det enklare för Riksskatteverket, som redan i september
            1999 sagt att man av flera skäl vill bli av med sambeskattning
            av förmögenhet?
          </note>
          <note>
            Det är krångligt, dyrt och man har även påpekat jämställdhetsperspektivet.
          </note>
          <note>
            Var och en får ge sina egna svar på dessa av mig ställda frågor.
            Mitt svar är att det enklaste och bästa för såväl individen som
            för samhället är att avskaffa fastighets- och förmögenhetsskatterna.
          </note>
          <note>
            Moderaterna vill som ett första steg sänka fastighetsskatten
            till 1 % för småhus. Vi vill att bara halva markvärdet ska tas
            upp till beskattning samt ha kvar frysningen. De husägare som
            vid frysningens upphörande skulle fått lägre taxeringsvärde kommer
            naturligtvis i vårt förslag att tillgodoräknas detta lägre värde.
            Vi moderater ser de enskilda människorna, inte systemen.
          </note>
          <note>
            Sedan kommer vi naturligtvis att successivt sänka nivån på fastighetsskatten
            tills den blir helt avskaffad.
          </note>
          <note>
            Jag kommer nu att ge en liten jämförande konsumentupplysning
            om skillnaden mellan Moderaternas förslag, som jag precis drog,
            och Socialdemokraternas, Vänsterpartiets och Miljöpartiets förslag.
            Och jag är generös för jag inkluderar den ännu icke beslutade
            femprocentsregeln.
          </note>
          <note>
            Jag har bett riksdagens utredningstjänst räkna, med min egen
            hemkommun som exempel. Där kommer fastighetsskatten att räknas
            upp med i genomsnitt
          </note>
          <note>
            59 %. Det är inte de jätteextrema värdena, men 59 %.
          </note>
          <note>
            Jag utgick från en familj, Andersson kan vi kalla dem, som i
            dag har ett hus som är taxerat till 1,2 miljoner, varav markvärdet
            är 300 000 kr. De får 59 %
          </note>
          <note>
            uppräkning. De jobbar båda två, den ena har 25 000
          </note>
          <note>
            kr och den andra har 30 000 kr i månadslön. Vad blir skillnaden
            mellan Moderaternas förslag och Socialdemokraternas, Vänsterpartiets
            och Miljöpartiets förslag? Jo, det blir en skillnad på 18 516
            kr per år för den här familjen.
          </note>
          <note>
            Jag tar samma taxeringsvärde, 1,2 miljoner,
          </note>
          <note>
            300 000 kr i markvärde och ökningen på 59 %. Nu gäller det en
            ensamstående som har 18 000 kr i månadslön. Då blir skillnaden
            13 040 kr per år.
          </note>
          <note>
            Jag kan ta exempel på exempel. Det finns inget exempel där Socialdemokraternas,
            Vänsterpartiets och Miljöpartiets förslag kommer ut bättre än
            Moderaternas förslag.
          </note>
          <note>
            Jag vill fortsätta med ett annat träffande citat av finansministern:
            "Men jag tycker att fastighetsskatten är en bra beskattningsform,
            eftersom ingen kan komma undan, alla måste betala. - - - Inkomster
            kan man ibland skattefuska med, men det går inte med fastigheter.
            Jag tycker att fastighetsskatten är en rekorderlig skatt."
          </note>
          <note>
            Rättvisa är ett av socialister ofta använt ord. Jag kan dock
            för min del inte förstå rättvisan i att mormor
          </note>
          <note>
            Agda som bor i sitt färdigbetalda barndomshem i skärgården ska
            behöva betala förmögenhetsskatt medan de rikaste aktieägarna slipper.
            För mig som moderat är rättvisa att alla slipper förmögenhetsskatt
            och att fastighetsskatten avskaffas.
          </note>
          <note>
            Med detta kommer jag nu in på förmögenhetsskatten.
          </note>
          <note>
            I maj 1997 beslutade riksdagen att alla A-
          </note>
          <note>
            listenoterade aktier skulle förmögenhetsbeskattas. Ett undantag
            gjordes för aktier ägda av personer eller familjer som hade mer
            än 25 % av rösterna och då introduktionen gjorts 1992 eller senare.
            På så sätt undantogs ett tiotal familjer.
          </note>
          <note>
            För att undvika en massflykt från landet och flykt från A-listan
            till de skattebefriade O- och OTC-
          </note>
          <note>
            listorna kom det i slutet av 1997 nya regler som innebar att
            ägare slipper förmögenhetsskatt om de vid tiden för bolagets börsintroduktion
            ägt 25 % eller mer av rösterna, oavsett när bolaget introducerades.
            På så sätt undantogs ytterligare några.
          </note>
          <note>
            Förmögenhetsskatten är inte träffsäker i vare sig ekonomisk eller
            moralisk bemärkelse. Det går inte att motivera att aktieinnehav
            i Telia och Huvudstaden är skattepliktigt, men inte i Europolitan
            och Drott, att småhusinnehav för eget boende är skattepliktigt,
            men inte fastighetsinnehav för andras boende, att pensionssparande
            i aktiefonder i PPM:s regi är skattebefriat, men inte individuellt
            pensionssparande i aktiefonder.
          </note>
          <note>
            Snårigt? Ja. Rättvist? Nej, knappast.
          </note>
          <note>
            Vi moderater vill avskaffa förmögenhetsskatten.
          </note>
          <note>
            Vi tar det i två steg. Det första steget är att ta bort sambeskattning
            av förmögenhet samt höja fribeloppet till 1,5 miljoner kronor
            per person. Nästa steg är att slopa förmögenhetsskatten helt.
          </note>
          <note>
            Detta var vi moderater nära att lyckas med tillsammans med de
            övriga borgerliga partierna och med stöd av Miljöpartiet. Men
            Miljöpartiet visade sig säga en sak i massmedierna och göra något
            annat när läget blev skarpt. Om Miljöpartiet menade allvar med
            att man verkligen ville avskaffa sambeskattning har man enligt
            mig sålt sig för, ja, det brukar väl heta grynvälling, men jag
            vill säga vattvälling. Man har sålt sig för ingenting.
          </note>
          <note>
            Efter alla turer i denna fråga är resultatet mycket magert. Sambeskattningen
            av förmögenhet tycks bli kvar, om nu inte Miljöpartiet i elfte
            timmen ändrar sig. Vi får se vad som händer vid dagens votering.
          </note>
          <note>
            Undrens tid kanske ännu inte är förbi.
          </note>
          <note>
            Den sambeskattning som i dag sker av giftas och sambors förmögenhet
            utökas nu, som jag tidigare sagt, till att också gälla fastighetsskattens
            nivå, eftersom den aviserade begränsningsregeln avgörs av hushållets
            sammanlagda inkomster. Här räknas nu även barn under 18 år med.
            Detta måste uppfattas som ett stort bakåtsträvande steg på vägen
            mot ökad jämställdhet mellan kvinnor och män.
          </note>
          <note>
            Statsministern säger att det behövs fler barn i Sverige. Tror
            han och socialdemokraterna att sambeskattning av förmögenhet hamnar
            på uppmuntranskontot för att skaffa fler barn? Samma dag som du
            skaffar barn får du om du är sambo vackert betala förmögenhetsskatt,
            och detta från en ur internationellt perspektiv låg nivå. Världens
            mest jämställda regering, som bedriver en fantastisk jämställdhetspolitik
            -
          </note>
          <note>
            det är i vart fall vad jämställdhetsministern säger i sina högtidstal.
            Men verkligheten är som synes en annan.
          </note>
          <note>
            Det finns ett enkelt sätt att göra det möjligt för alla att kunna
            bo kvar i sina hus utan att känna att man just sluppit undan tack
            vare föga tillförlitliga och mycket godtyckliga undantag och begränsningsregler.
          </note>
          <note>
            Det finns ett enkelt sätt att minska politikers makt och inflytande
            över de boendes vardag och hushållsekonomi. Detta enkla sätt är
            att en gång för alla avskaffa både fastighetsskatten och förmögenhetsskatten.
          </note>
          <note>
            Herr talman! Vi moderater står naturligtvis bakom alla våra åtta
            reservationer, men för tids vinnande yrkar jag bifall bara till
            reservation 1.
          </note>
          <note type="speaker">
            Anf. 47 HELENA HÖIJ (kd):
          </note>
          <note>
            Herr talman! I det betänkande vi nu debatterar behandlas två
            frågor som är mycket aktuella för många hushåll, inte minst gäller
            det i expansiva delar av vårt land och i mycket attraktiva områden
            längs våra kuster. Det är fastighetsskatten och förmögenhetsskatten.
          </note>
          <note>
            Med den upptining av fastighetstaxeringsvärdena som regeringen
            trots livliga protester från bl.a. småhusägare och de borgerliga
            partierna låter slå igenom kommer de här två skatterna att öka
            skatten på boendet dramatiskt för många hushåll.
          </note>
          <note>
            I tidigare debatter har företrädare för socialdemokraterna hänvisat
            till den s.k. begränsningsregeln och menat att ingen ska behöva
            oroa sig. Men den som är ute och träffar villaägare i olika sammanhang
            kan tyvärr konstatera att oron finns kvar och den är dessvärre
            befogad.
          </note>
          <note>
            Jag kan bara gå till mitt eget grannskap här i
          </note>
          <note>
            Stockholm. Under en kafékväll i förra veckan på temat Aktuella
            frågor var fastighetsskatten en av de frågor som fick mest uppmärksamhet.
          </note>
          <note>
            En småbarnsfamilj som köpte sitt hus för tre fyra år sedan har
            naturligtvis fortfarande ganska stora lån på det. De har samtidigt
            genom ett arv ett litet kapital undanstoppat i aktier på banken.
            De har hittills inte betalat förmögenhetsskatt. Genom att taxeringsvärdena
            höjs med närmare 100 % drabbas de av en kraftigt höjd fastighetsskatt
            och kommer nu också att få betala förmögenhetsskatt. Lågt räknat
            höjs boendekostnaden för den här familjen med 25 000 kr per år,
            dvs.
          </note>
          <note>
            närmare 2 000 kr i månaden genom ökade skatter.
          </note>
          <note>
            Eftersom båda tjänar hyggligt kommer de inte att omfattas av
            begränsningsregeln, så man kan ju hävda att det inte drabbar någon
            fattig. Man borde kanske fråga sig om de inte hade kunnat förutse
            den här kostnadsökningen när de köpte huset för snart fyra år
            sedan. Kanske - men knappast.
          </note>
          <note>
            Sålunda drabbas den här familjen av oro. Under vilka villkor
            har man råd att bo kvar? Vilka alternativ finns? Kan man hitta
            ett billigare boende i området, så att barnen kan gå kvar i skolan,
            osv.? Till den stress som många småbarnsfamiljer känner av hämtning
            och lämning på dagis, köer på ICA Stormarknad osv. läggs nu en
            ekonomisk stress som de inte själva har makten över.
          </note>
          <note>
            Ett par med fyra utflugna barn bor kvar i den villa som de köpte
            när barnen var små. Om de skulle sälja skulle de göra en väldigt
            bra affär med den prisutveckling som varit på villor i Stockholms
            förorter, men de trivs, har sina vänner i området och har ork
            kvar för att sköta ett stort hus. Men deras boendekostnader kommer
            på grund av ökade skatter t.o.m.
          </note>
          <note>
            att öka med mer än för de barnfamiljer som jag nyss redogjorde
            för. Taxeringsvärdet på deras hus hamnar lite över 3 miljoner,
            så inte heller de kommer att omfattas av den s.k. begränsningsregeln.
          </note>
          <note>
            Som egenföretagare ställer de sig nu frågan om de kan gå i pension
            och trappa ned så som de hade tänkt eller om de ska fortsätta
            ett tag till. Kunde det här paret ha förutsett utvecklingen av
            boendekostnaderna? Knappast.
          </note>
          <note>
            För deras granne, en gammal man som köpte sitt hus för snart
            50 år sedan, kommer skatterna på boendet att öka med 92 %. Den
            avbetalade villan, som för honom och för så många andra änkemän
            och änkor skulle vara en garanti för en trygg ålderdom, är nu
            i stället en källa till oro.
          </note>
          <note>
            De som kommer att omfattas av begränsningsregeln är inte så många.
            Man räknar med att det är
          </note>
          <note>
            150 000 personer. Även de känner en osäkerhet inför framtiden.
          </note>
          <note>
            Jag fick under kafékvällen många frågor som jag inte kunde svara
            på. Remisstiden på regeringens PM
          </note>
          <note>
            om begränsningsregeln löper till den 9 maj. Därför kan man väl
            inte räkna med ett slutgiltigt förslag i vårbudgeten och därmed
            inte heller med ett beslut i vår. Detta är högst otillfredsställande.
          </note>
          <note>
            Ingen av dem som jag talade med kunde se någon rim och reson
            i fastighets- och förmögenhetsbeskattningen. Den upplevdes helt
            enkelt inte som rimlig.
          </note>
          <note>
            För att vi ska kunna upprätthålla tilltron till skattesystemet
            måste beskattningen ha folklig förankring och upplevas som rimlig.
            En av de viktigaste principerna för skatt på boende är att den
            ska vara förutsägbar för den enskilde. Beskattningen av fastighet
            och förmögenhet får inte heller urholka äganderätten utan ska
            utformas enligt vedertagna principer om skatt efter bärkraft och
            efter likabehandlingsprincipen.
          </note>
          <note>
            Småhus och bostadsrätter är inte i första hand en kapitalplacering
            och ska därför inte beskattas som om de årligen genererar en löpande
            avkastning. Vi kristdemokrater anser att fastighetsskatten i sin
            nuvarande utformning snarast måste avvecklas. Vi har tillsammans
            med de andra borgerliga partierna vid åtskilliga tillfällen tagit
            upp frågan om fortsatta frysta taxeringsvärden som en start men
            varje gång blivit nedröstade av majoriteten.
          </note>
          <note>
            I bostadsutskottets yttrande till skatteutskottet pekar man på
            den ökande betydelse som fastighetsbeskattningen har kommit att
            få just för boendekostnaderna. Man menar där att det är av stor
            vikt att beskattningen av boende inte bara vägleds av fiskala
            överväganden utan också av bostadspolitiska hänsyn och att det
            är viktigt att noga överväga beskattningens bostadspolitiska konsekvenser.
            Tyvärr fick de här synpunkterna inget genomslag i skatteutskottets
            behandling.
          </note>
          <note>
            Herr talman! Tyvärr verkar det återigen som om majoriteten blundar
            för orimligheterna i dagens fastighetsskattesystem och för de
            konsekvenser som det får.
          </note>
          <note>
            Till slut vill jag lyfta fram ytterligare en aspekt av förmögenhetsbeskattningen,
            nämligen sambeskattningen. Vi hoppades länge kunna få en majoritet
            för ett avskaffande av den, men vi i de partier som är för ett
            avskaffande av sambeskattningen fick tyvärr reservera oss. Jag
            vill till slut säga att jag sedan kommer att yrka bifall till
            den reservation som handlar om ett avskaffande av sambeskattningen
            för att få denna fråga ordentligt prövad här i kammaren.
          </note>
          <note>
            Såsom sambeskattningen är utformad tror jag inte att det finns
            några argument för den, utom möjligen statsfinansiella. Konsekvenserna
            av en sambeskattning av förmögenhet blir att sambopar utan barn
            med en förmögenhet om 2 miljoner kronor som gifter sig eller får
            barn drabbas av en skatteökning om 7 500 kr.
          </note>
          <note>
            Det uppfattas knappast som rimligt eller som förenligt med likabehandlingsprincipen.
            Ett ogift par får ingen skatt, men ett gift par eller ett par
            med barn får en skatt om 7 500 kr. Riksdagen bör ge regeringen
            till känna att sambeskattningen bör avskaffas.
          </note>
          <note>
            Kristdemokraterna står givetvis bakom samtliga sina motioner,
            men jag yrkar för tids vinnande bifall endast till reservation
            2 under punkt 1, som handlar om fastighetstaxeringen, och till
            reservation 13 under punkt 11, som handlar om ett avskaffande
            av sambeskattningen.
          </note>
          <note type="speaker">
            Anf. 48 ROLF KENNERYD (c):
          </note>
          <note>
            Herr talman! Fastighetsskatten ligger för många fastighetsägare
            på en nivå som äventyrar deras möjligheter att behålla sin fastighet.
            Detta är naturligtvis otillfredsställande. Dessa påtagliga svårigheter
            för trots allt ett mindretal av fastighetsägarna får dock inte
            förleda oss att helt avskaffa fastighetsskatten på bostäder.
          </note>
          <note>
            Fastighetsskatten inbringar i år ungefär 24 miljarder kronor
            till våra gemensamma finanser. En sänkning eller ett borttagande
            av fastighetsskatten ska naturligtvis konkurrera med andra skattesänkningar
            som också är angelägna för att t.ex. stimulera tillväxt eller
            åstadkomma angelägna fördelningspolitiska effekter.
          </note>
          <note>
            Centerpartiet har gjort den prioriteringen att under de närmaste
            åren framför allt sänka inkomstskatten för låga och normala arbetsinkomster,
            att sänka arbetsgivaravgifterna för småföretag och att sänka fastighetsskatten.
            Vi anser att fastighetstaxeringsvärdena bort frysas fram till
            nästa allmänna fastighetstaxering och att skattesatsen samtidigt
            bort sänkas.
          </note>
          <note>
            Nu ville den socialistiska majoriteten annorlunda, och därför
            höjdes taxeringsvärdena vid årsskiftet på många håll mycket kraftigt.
            Vi företrädare för oppositionspartierna har via förslag om ett
            utskottsinitiativ försökt att få till stånd en förändring av detta
            beslut.
          </note>
          <note>
            Den f.d. miljöpartistiske ledamoten av utskottet
          </note>
          <note>
            Birger Schlaug gav i medierna intrycket att kunna stödja ett
            sådant initiativ. I enlighet med det beteendemönster som visat
            sig vara betecknande för herr
          </note>
          <note>
            Schlaugs agerande visade denne inga sådana ambitioner när vi
            kom fram till beslut vid utskottsbehandlingen. Genom Birger Schlaugs
            ställningstagande omöjliggjordes en fortsatt frysning av taxeringsvärdena.
            Tala om omoraliskt beteende! Att ge intryck i medierna av att
            medverka till lättnader och samtidigt agera i motsatt riktning
            när besluten fattas ger utsatta människor förhoppningar som följs
            av besvikelse när det visar sig att förhoppningarna varit ogrundade.
          </note>
          <note>
            Vi kommer framgent att lägga fram förslag om ytterligare sänkningar
            av skattesatser och samtidigt förbättra taxeringsförfarandet så
            att avarterna och orättvisorna i taxeringsförfarandet elimineras.
            Dessa avarter och orättvisor är särskilt påtagliga för fastboende
            i attraktiva fritidshusområden.
          </note>
          <note>
            Vi föreslår att separata värden etableras för fastboende och
            fritidsboende för att förhindra att höga fritidshuspriser smittar
            av sig och höjer också taxeringsvärdet för fastboende med långa
            innehavstider.
          </note>
          <note>
            Vi anser vidare att taxeringsprocessen vid nästa allmänna fastighetstaxering
            bör genomföras i lokala taxeringsnämnder med lokalt förtroendemannainflytande.
          </note>
          <note>
            Herr talman! I detta betänkande finns ytterligare ett exempel
            på herr Schlaugs klurerier och kluverier.
          </note>
          <note>
            Den här gången gäller det sambeskattningen av förmögenhet. Det
            är en gammal kvarleva. Det är faktiskt den enda kvarlevan i skattesystemet
            där äkta makar och även gemensamma barn sambeskattas.
          </note>
          <note>
            Här gav Birger Schlaug återigen utåt intryck av att vilja medverka
            till en förändring. När det kom till beslut hade han inte möjlighet
            att ge det stöd som erfordrats för att skapa majoritet för att
            ta bort sambeskattningen på förmögenheten.
          </note>
          <note>
            Det gick alltså inte att få majoritet för att avskaffa den otidsenliga
            sambeskattningen den här gången.
          </note>
          <note>
            Men det är min absoluta övertygelse att det bara är en tidsfråga
            innan denna sista bastion i skattesystemet som diskriminerar och
            motverkar jämställdhet också kommer att falla. Vi kommer att medverka
            till detta.
          </note>
          <note>
            Jag vill därmed yrka bifall till reservationerna 6 och
          </note>
          <note>
            13.
          </note>
          <note>
            Herr talman! För övrigt anser jag att förmögenhetsskatten i dess
            helhet på sikt bör förgöras!
          </note>
          <note type="speaker">
            Anf. 49 JOHAN PEHRSON (fp):
          </note>
          <note>
            Herr talman! Det blir allt tydligare att jag inte behöver titta
            ut så mycket på solen här från kammaren eftersom de retoriska
            mästerverken når nya nivåer.
          </note>
          <note>
            Tack, Rolf Kenneryd!
          </note>
          <note>
            Herr talman! Folkpartiet liberalerna anser att nivån på fastighetsbeskattningen
            är för hög och att dagens beskattningsform är oacceptabel. Vi
            menar att sänkningen av fastighetsbeskattningen ska ske stegvis
            men inledas omgående.
          </note>
          <note>
            Det går inte att förbise att fastighetsskatten tillsammans med
            övrig beskattning som drabbar själva boendet sedan länge har passerat
            vad som kan anses vara rimligt. Att vissa får betala upp till
            tio gånger mer i skatt än andra med samma hus fast i s.k. mindre
            attraktiva delar av landet uppfattas med rätta som orimligt. Att
            dessutom den som tar väl vara på sin egendom genom förbättringar,
            reparationer och underhåll får högre skatt som belöning är en
            svårbegriplig drivkraft för en god ekonomi.
          </note>
          <note>
            Sverige har sedan 20-talet haft olika sorters beskattning och
            tre olika modeller för egnahemsbeskattning. Fram till början av
            50-talet hade vi en konventionell beskattning. Därefter höll vi
            oss med en schablonintäktsbeskattning. Sedan ett tiotal år tillbaka
            har vi en fastighetsskatt. Räntor på bolån och andra lån får fortfarande
            dras av i kapitalbeskattningen.
          </note>
          <note>
            Men kopplingen värde av boende och avdrag för räntor har inte
            varit lika klar och är framför allt inte lika konsekvent för alla
            bostadsformer.
          </note>
          <note>
            Det finns många specialister och förslag på området fastighetsbeskattning.
            En representant för Skattebetalarnas förening, som står bakom
            en stor del av medborgarnas kampanjande mot fastighetsskatten,
            föreslog kanske den enklaste lösningen vid ett stort möte jag
            deltog i, nämligen avskaffad fastighetsskatt och avskaffade ränteavdrag.
          </note>
          <note>
            Jo, jag tackar! Visst fungerar det. Men det skulle utgöra ett
            dråpslag mot den yngre generation medborgare som vi i andra sammanhang
            vurmar för. Eller rättare sagt: Oss och andra som man förväntar
            sig ska leverera lite fler barn till samhället så att några av
            mina värderade kolleger här i kammaren någon gång kan gå i pension,
            om ni inte ska jobba för evigt.
          </note>
          <note>
            Vägen till sänkt beskattning ska innehålla avskaffande av den
            nuvarande fastighetsbeskattningen, införande av en schablonintäktsbeskattning
            för egnahem samt tills vidare bibehållen avdragsrätt för låneräntor.
          </note>
          <note>
            I avvaktan på en grundläggande reformering bör taxeringsvärdena
            fortsatt vara frysta men en sänkning av beskattningen genomföras.
            Detta har vi i Folkpartiet liberalerna ett skarpt förslag om i
            vårt budgetförslag. Det röstades tyvärr ned.
          </note>
          <note>
            Visionen för framtiden är dock klar. Fastighetsskatten bör avskaffas.
            Men för att hålla lite systematik i skattesystemet, som jag talade
            om förut, måste avdragsrätten för låneräntor då fasas ut. Det
            ska bli en
          </note>
          <note>
            "fungerande spegel".
          </note>
          <note>
            Herr talman! Man måste här konstatera att majoritetens handläggning
            av fastighetsskatten är synnerligen okänslig. Det är socialt och
            inte minst ekonomiskt besvärligt. Det drabbar många familjer,
            och inte minst familjer med barn.
          </note>
          <note>
            Att sedan inte medborgare i allmänhet känner till hur denna s.k.
            begränsningsregel - som de facto är en ny marginalskatt och en
            ny sambeskattning - är utformad är fullständigt obegripligt. Det
            finns ännu i dag i april månad inte något färdigt förslag. Det
            finns ett förslag som är ute på remiss. Vi vet inte vilka ändringar
            som kommer att följa. Detta kan inte betraktas som rättssäkert
            i ordets rätta bemärkelse.
          </note>
          <note>
            Sedan över till förmögenhetsskatt. Regeringen har genomfört en
            höjning av fribeloppet för förmögenhetsskatt. Men man lånar inte
            ut sig till något intellektuellt eller substantiellt resonemang
            om vilka effekter den fortsatta beskattningen av sparsamhet har
            sammantaget på kapitalbildning i vårt land.
          </note>
          <note>
            Sannolikt är denna skatt en starkt bidragande orsak till att
            regeringen, enligt sina egna beräkningar, kommer fram till att
            det finns närmare en halv biljon kronor av svenska privata besparingar
            utomlands.
          </note>
          <note>
            Fast med den senaste tidens börsras medger jag att uppskattat
            belopp kanske ska minskas något. Det är kanske bättre att säga
            "bara" 350 miljarder. Det är ett belopp som dessutom framhölls
            av Riksskatteverkets egen expert vid utskottets utfrågning om
            skatterna och internationaliseringen för knappt två månader sedan.
          </note>
          <note>
            Det är således gigantiska kapitalbelopp som inte genererar ett
            rött öre i skatteintäkter till svenska staten. Majoritet företräder
            inga dynamiska perspektiv och funderar inte på hur det påverkar
            samhället och företagsstrukturen i vårt land. Man har köpt en
            viss lindring av sambeskattningen, dock inte helt. Men skadligheten
            för kapitalbildningen i vårt land vill man absolut inte diskutera.
            Frågan om vad som driver företagsägande och kapital ut ur vårt
            land i stället för att locka det till vårt land är, vilket fler
            än liberaler har påpekat, ett av våra allvarligaste strukturproblem
            i det svenska skattesystemet.
          </note>
          <note>
            När det sedan kommer till sambeskattning blir det riktigt allvarligt.
            Det är, som någon påpekade förut, det enda momentet av sambeskattning
            som finns i nuvarande skattesystem. Vi riskerar visserligen att
            föra in ett nytt. Det kanske är ett tecken på att socialdemokraterna
            inte tar det så allvarligt. Nu tänker jag på begränsningsregeln
            som brukar hyllas av majoriteten.
          </note>
          <note>
            Riksskatteverket anser att ett slopande av sambeskattningen av
            en familjs förmögenhet skulle vara till stor fördel och innebära
            avsevärda förenklingar i de tekniska systemen. Sambeskattning
            är gigantiskt byråkratiskt och dessutom olämplig. Den innebär
            att man kontrollerar en mängd människor på ett olämpligt sätt.
          </note>
          <note>
            Staten ska hålla reda på vem som är särbo, sambo, gift, har registrerat
            partnerskap, har barn, har styvbarn, har delad vårdnad, etc. Det
            är väl ingenting för staten att ägna sig åt, i varje fall inte
            inom skattesystemet. Det finns ett skäl till att Riksskatteverket
            självt vill ta bort detta. Det är ändå en myndighet som pekar
            på tekniska problem.
          </note>
          <note>
            Hursomhelst menar vi att sambeskattningen är oacceptabel ur ett
            jämställdhetsperspektiv. Kvinnor och män måste fullt ut betraktas
            som myndiga individer. Vi har alla rätt till den respekten av
            staten, och det gäller naturligtvis även skattemyndigheten. Hur
            man inom en familj delar upp det ekonomiska ansvaret är dessutom
            en privatsak.
          </note>
          <note>
            Skyldigheter och rättigheter gentemot samhället ska vara individuella.
            Detta är en syn som jag - och många här, hoppas jag - tycker ska
            avspegla sig i skattesystemet. Men vi är åter hänvisade till prioriteringar
            där vi kan ställa ett borttagande av sambeskattning mot andra
            lämpliga saker som företrädare för majoriteten kanske återkommer
            till, t.ex. avdragsrätt för fackföreningsavgifter.
          </note>
          <note>
            Herr talman! Folkpartiet liberalerna står som vanligt självfallet
            bakom samtliga våra reservationer, men för tids vinnande yrkar
            jag endast bifall till reservation nr 3.
          </note>
          <note>
            Anf. 50 LISBETH STAAF-
          </note>
          <note type="speaker">
            IGELSTRÖM (s):
          </note>
          <note>
            Herr talman! I detta betänkande behandlar vi motioner från allmänna
            motionstiden förra året. Den här gången rör det fastighets- och
            förmögenhetsskatten.
          </note>
          <note>
            Det handlar bl.a. om attraktiva områden, energisparåtgärder,
            gränsdragning mellan äkta och oäkta bostadsföretag, fastighetsskatt
            för fastigheter i utlandet, tomträttsinnehavares skattskyldighet
            och sambeskattning av förmögenhet m.m.
          </note>
          <note>
            Till betänkandet har fogats 13 reservationer. Låt mig inledningsvis
            yrka bifall till betänkandet och avslag på samtliga reservationer.
          </note>
          <note>
            Herr talman! Låt oss se tillbaka på vad som har hänt under det
            senaste året på detta område. Två utredningar avlämnade under
            förra året sina betänkanden. Fastighetsbeskattningskommittén lämnade
            sitt slutbetänkande Likformig och neutral fastighetsbeskattning,
            där man bl.a. föreslår att fastighetsskatten för privatbostadsfastigheter
            ska ersättas med en schablonintäkt som tas upp till beskattning
            i inkomstslaget kapital, att en takregel ska dämpa fastighetsskatteuttaget
            vid större värdeförändringar samt att en generell och landsomfattande
            begränsningsregel införs. Som en konsekvens av kommitténs ställningstagande
            när det gäller hur skattemässig neutralitet bör skapas mellan
            olika boendeformer föreslår kommittén en modell för avveckling
            av såväl fastighetsskatten som räntebidragen för hyresbostadsfastigheter.
          </note>
          <note>
            Fastighetstaxeringsutredningen föreslår bl.a. att det årliga
            omräkningsförfarandet avskaffas och att det i stället ska ske
            en allmän fastighetstaxering vart sjätte år och en förenklad fastighetstaxering
            tre år efter den allmänna fastighetstaxeringen.
          </note>
          <note>
            Förra hösten beslutade riksdagen att sänka fastighetsskatten
            för småhus från 1 ½ % till 1,2 % och för flerbostadshus från 1,2
            % till 0,7 %. Vidare har förändringar skett i förmögenhetsbeskattningen,
            där fribeloppen har höjts från 900 000 kr till 1 miljon kronor
            för ensamstående och till 1 ½ miljon kronor för sambeskattade
            par. Anledningen till dessa förändringar är att fastigheternas
            taxeringsvärden justerades den 1 januari i år, dvs. frysningen
            upphörde. Om inget hade gjorts hade det lett till kraftiga förändringar
            i fastighets- och förmögenhetsbeskattningsuttaget i stora delar
            av vårt land.
          </note>
          <note>
            Ett förslag till begränsningsregel i fastighetsskatten har nu
            presenterats. Förslaget innebär i korthet att ett hushåll ska
            betala högst 5 % av inkomsten i fastighetsskatt för sin permanentbostad
            - där man är folkbokförd - med några få undantag.
          </note>
          <note>
            På fastigheter med taxeringsvärden över 3 miljoner kronor beräknas
            nedsättningen bara upp till denna gräns. Därutöver får man som
            vanligt betala 1,2 %.
          </note>
          <note>
            Fastigheter taxerade till mindre än 230 000 kr omfattas inte,
            och hushåll med mycket stora förmögenheter omfattas inte, på så
            sätt att en del av förmögenheten räknas med vid beräkningen av
            hushållsinkomsten.
          </note>
          <note>
            Förslaget kommer nu att remissbehandlas, och därefter kommer
            regeringen att ta ställning till de inkomna synpunkterna och sedan
            lämna en proposition till riksdagen. Förslaget är att begränsningsregeln
            ska gälla retroaktivt från den 1 januari i år.
          </note>
          <note>
            Herr talman! Flertalet av de frågor som tas upp i reservationerna
            har behandlats i Fastighetsbeskattningskommittén eller Fastighetstaxeringsutredningen,
            och är nu föremål för beredning i regeringen. Utskottsmajoriteten
            anser att resultatet av denna beredning ska avvaktas. Utifrån
            detta avslås reservationerna.
          </note>
          <note>
            När det gäller frågan om förmögenhetsbeskattningen finns det
            två gemensamma reservationer från de borgerliga partierna. I den
            ena reservationen vill man ha slopad förmögenhetsskatt, och hänvisar
            bl.a.
          </note>
          <note>
            till att många av de största ägarna inte betalar någon förmögenhetsskatt
            för sitt aktieinnehav, medan låginkomsttagarna med småhus nu tvingas
            lämna sina hem på grund av kombinationen av fastighetsskatt och
            förmögenhetsskatt. Låt mig säga att det aldrig har varit socialdemokraternas
            mening att personer i vanliga inkomstgrupper som bor i egna hem
            ska betala en betungande förmögenhetsskatt. Utifrån detta har
            vi höjt fribeloppen. När det gäller den totala skatten på boendet
            kommer begränsningsregeln att bli mycket bra för hushåll med låga
            och normala inkomster.
          </note>
          <note>
            Ni tar alltid upp att många av de största ägarna av aktieinnehav
            inte betalar förmögenhetsskatt på dessa.
          </note>
          <note>
            Nej, det finns en olikformighet på detta område som vi är medvetna
            om. Vi är också beredda att diskutera den för att försöka hitta
            en lösning så att även denna förmögenhet, som brukar betraktas
            som arbetande kapital i företagen, kan beskattas på ett rimligt
            sätt. I
          </note>
          <note>
            den allmänna debatten verkar det ibland som om dessa personer
            inte betalar någon förmögenhetsskatt alls, vilket inte stämmer.
            De betalar skatt på andra delar av sin förmögenhet.
          </note>
          <note>
            I den andra reservationen tas sambeskattning av förmögenhet upp.
            Från utskottsmajoritetens sida anser vi att det är viktigt att
            jämställdhetsaspekten beaktas när skatteregler utformas. Det viktiga
            är att vi ska sträva efter likformighet när det gäller olika samlevnadsformer.
            I och med att fribeloppet höjs anser vi att denna viktiga aspekt
            nu har fått en större tyngd än tidigare. Utifrån detta avslås
            även denna gemensamma borgerliga reservation.
          </note>
          <note>
            Herr talman! Som jag sade i den förra debatten är det inte svårt
            att föreslå skattesänkningar. Det svåra är att hitta något annat
            att finansiera vår välfärd och våra gemensamma intressen med.
            Utifrån detta anser vi socialdemokrater att vi ska ha kvar beskattningen
            både när det gäller fastigheter och förmögenhet. Men som jag också
            sade i mitt förra anförande behöver skattesystemet alltid ses
            över, diskuteras och förändras. Självfallet ska vi inte ta ut
            mer skatt än vi har behov av.
          </note>
          <note>
            Än en gång yrkar jag bifall till förslaget i utskottets betänkande
            och avslag på samtliga reservationer.
          </note>
          <note type="speaker">
            Anf. 51 HELENA HÖIJ (kd) replik:
          </note>
          <note>
            Herr talman! Jag redogjorde i mitt anförande för tre hushåll
            som av olika skäl inte kommer att omfattas av det av socialdemokraterna
            i debatten om fastighetsskatten så ofta använda argumentet begränsningsregeln.
          </note>
          <note>
            Jag försökte också förmedla den ovisshet som det fåtal som kommer
            att omfattas av begränsningsregeln känner inför de höjda boendekostnader
            som blir resultatet av de upptinade taxeringsvärdena. De kommer
            ju att slå igenom på både fastighetsskatten och förmögenhetsskatten
            nästa år.
          </note>
          <note>
            Herr talman! Jag undrar vad Lisbeth Staaf-
          </note>
          <note>
            Igelström skulle ha sagt till de personer som jag träffade den
            där kafékvällen för drygt en vecka sedan i en av Stockholms förorter.
            Vad har hon att säga till den man som får höjda boendekostnader
            med 92 % i form av höjd fastighetsskatt och förmögenhetsskatt?
          </note>
          <note>
            Vad säger hon till den barnfamilj som köpte sitt hus för fyra
            år sedan? Familjen gjorde en kalkyl, och tyckte att man hade köpt
            sitt drömhus. Nu drabbas familjen av ökade kostnader med 2 000
            kr i månaden.
          </note>
          <note>
            Herr talman! Det är mina frågor till Lisbeth Staaf-
          </note>
          <note>
            Igelström.
          </note>
          <note>
            Anf. 52 LISBETH STAAF-
          </note>
          <note type="speaker">
            IGELSTRÖM (s):
          </note>
          <note>
            Herr talman! Först och främst tror jag att Helena
          </note>
          <note>
            Höij gör ett litet fel när hon säger att man inte kommer att
            omfattas av begränsningsregeln alls. Det förslag som nu är ute
            på remiss innebär att man kommer att omfattas av begränsningsregeln
            vid taxeringsvärden på upp till 3 miljoner, som jag sade i mitt
            anförande. Det som ligger över kommer det dock att bli
          </note>
          <note>
            1,2 % på. Alla kommer alltså att få en del av begränsningsregeln,
            men de som har de allra dyraste fastigheterna och den allra största
            förmögenheten kommer inte att få lika mycket som de som har normala
            inkomster.
          </note>
          <note>
            Sedan undrar jag om Helena Höij är tydlig när hon och andra från
            ert parti träffar människor. Är ni tillräckligt tydliga när ni
            säger att ni vill avskaffa fastighetsskatten samtidigt som ni
            vill införa en kommunal fastighetsavgift? Den kommer också att
            kosta pengar för människor. Bor man i attraktiva områden, i skärgården
            där avstånden är långa, blir det dyrare än om man bor i tätbebyggt
            område. Det tycker jag att ni ska vara väldigt tydliga om. Är
            ni tydliga i den här frågan, Helena Höij?
          </note>
          <note type="speaker">
            Anf. 53 HELENA HÖIJ (kd) replik:
          </note>
          <note>
            Herr talman! På den sista frågan kan jag svara
          </note>
          <note>
            Lisbeth Staaf-Igelström att vi är väldigt tydliga. Lisbeth Staaf-Igelström
            kan få ta del av ett flygblad som jag delade ut på den här kafékvällen.
            Där redogör vi för vårt alternativ med en kommunal fastighetsavgift
            som inte alls kommer att ligga på samma nivå som dagens fastighetstaxering.
            Den tar sin utgångspunkt i helt andra former och den uppfyller
            de principer som jag i mitt anförande redogjorde för. Med en kommunal
            fastighetsavgift kommer det inte att bli dyrare att bo i skärgården
            än att bo i ett tätbefolkat område. Så på den punkten kan jag
            lugna Lisbeth Staaf-
          </note>
          <note>
            Igelström.
          </note>
          <note>
            Jag tror inte att jag har missuppfattat begränsningsregeln. Jag
            har noggrant läst den PM som har utgått från Regeringskansliet.
            Den här mannen som får ökade kostnader med 92 % hamnar precis
            över 3
          </note>
          <note>
            miljoner i taxeringsvärde.
          </note>
          <note>
            Den familj som jag redogjorde för får ett taxeringsvärde under
            3 miljoner. Men man har inkomster på i runda slängar 26 000 kr
            per make. Om förmögenheten räknas med kommer man alltså över gränsen
            för de 5 procenten. Denna familj kommer att få ökade kostnader
            på 2 000 kr i månaden - en barnfamilj som redan i dag har anpassat
            sitt liv och sitt boende till sina inkomster. Man får nu ökade
            kostnader på 2 000 kr i månaden, kostnader som man inte själv
            kan påverka.
          </note>
          <note>
            Anf. 54 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Herr talman! Då uttryckte sig Helena Höij lite slarvigt i sitt
            anförande. Jag antecknade noga att hon sade att de ej kommer att
            omfattas av begränsningsregeln. Men de kommer att omfattas av
            den upp till 3
          </note>
          <note>
            miljoner plus förmögenhet, så det blir ännu högre innan de kommer
            att omfattas. Vi har ju fribeloppet också. Jag skulle gärna vilja
            se de räkneexempel som
          </note>
          <note>
            Helena Höij har tagit fram.
          </note>
          <note>
            Sedan är det också underligt att man aldrig diskuterar de låga
            boenderäntor som vi har i vårt land.
          </note>
          <note>
            De innebär att flertalet som bor i villor har fått väsentligt
            lägre boendekostnader. Jag kan ta mig själv som exempel. När räntan
            var som högst hade jag en högre bostadskostnad med nästan 1 500
            kr i månaden.
          </note>
          <note>
            I dag har jag en mycket låg boendekostnad, och så är det för
            det stora flertalet. Man har fått en betydligt lägre boendekostnad
            i och med de låga boenderäntorna.
          </note>
          <note>
            Jag anser att begränsningsregeln är bra. Den kommer också att
            underlätta för dem som har låga eller normala inkomster. Det är
            ca 13 000 fastigheter i vårt land som har ett taxeringsvärde som
            överstiger 3
          </note>
          <note>
            miljoner. Av dessa kommer de som äger fastigheter som har taxeringsvärde
            upp till 3 miljoner att få göra denna avräkning. Sedan blir det
            1,2 %.
          </note>
          <note>
            Anf. 55 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Herr talman! Lisbeth Staaf-Igelström var ju väldigt teknisk och
            systematisk i sitt anförande. Jag bara undrar vart människorna
            tog vägen.
          </note>
          <note>
            Kan Lisbeth Staaf-Igelström säga att hon är nöjd med hur enskilda
            människor drabbas av fastighetsskatten och förmögenhetsskatten?
            Var det inte socialdemokraterna som talade om att boendet är en
            social rättighet? Hur kan man då förklara att vanligt folk som
            bor på fel ort kanske måste flytta?
          </note>
          <note>
            Jag skulle kunna ta upp fler exempel där jag jämför moderaternas
            förslag med socialdemokraternas.
          </note>
          <note>
            Jag har tagit med begränsningsregeln och låtit RUT
          </note>
          <note>
            räkna på dessa exempel.
          </note>
          <note>
            Jag ska ta upp mormor Agda som ett ytterligare exempel. Hon har
            betalat av på sitt hus helt och hållet och har en pension på 15
            000 kr i månaden och bor i ett hus som i dag är taxerat till 800
            000 kr. Taxeringsvärdet blir nu uppräknat med 59 %. Skillnaden
            för henne mellan socialdemokraternas förslag och moderaternas
            förslag är över 5 000 kr per år. Det är en ganska väsentlig skillnad.
          </note>
          <note>
            Lisbeth Staaf-Igelström säger att med begränsningsregeln kommer
            alla med låga inkomster att få det jättebra. Det är inte sant.
            Lisbeth Staaf-Igelström glömmer en sak, och det är förmögenhetsskatten.
            Den påverkar faktiskt det hela för väldigt många.
          </note>
          <note>
            Sedan var det intressant att höra att det som aviseras här är
            egentligen skärpt förmögenhetsskatt för en del. Man ska inte avskaffa
            den, utan man ska skärpa den. Vi moderater vill avskaffa förmögenhetsskatten
            för alla. Det tycker vi är rättvist.
          </note>
          <note>
            Anf. 56 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Herr talman! Jag kanske lät lite teknisk, men jag glömmer aldrig
            människorna bakom. Jag glömmer aldrig de människor som har låga
            inkomster och som har svårt att få sin tillvaro att gå ihop, som
            är arbetslösa, som är sjuka och som med moderat politik skulle
            få det betydligt sämre med lägre ersättningsnivåer i våra trygghetssystem.
            Dessa människor glömmer jag aldrig.
          </note>
          <note>
            Sedan blev jag lite konfunderad när jag hörde Marietta de Pourbaix-Lundins
            inledningsanförande. Jag tycker att det är långvattennivå när
            man jämför finansministerns agerande med en tortyrkammare. Vi
            ska inte ha den nivån på debatten. Jag håller hellre med Johan
            Pehrson om att det ska vara lite mer stuns i våra debatter. Jag
            tycker inte vi ska ha den nivå som
          </note>
          <note>
            Marietta de Pourbaix-Lundin hade.
          </note>
          <note>
            De stora flertalet av dem som nu har fått en höjd fastighetsskatt
            kommer att omfattas av begränsningsregeln. Vi tycker att det är
            bra. Begränsningsregeln kommer att gälla retroaktivt från den
            1 januari, som jag sade i mitt inledningsanförande.
          </note>
          <note>
            Anf. 57 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Herr talman! Jag kan bara konstatera att jag inte fick svar på
            min fråga om socialdemokratisk bostadspolitik går ut på att en
            del måste flytta. Jag trodde inte att det var så. Men det kan
            faktiskt bli verklighet.
          </note>
          <note>
            Jag förstår att Lisbeth Staaf-Igelström inte gillade min jämförelse
            när det gäller tortyrkammaren. Men det är en mycket bra jämförelse
            med vad ni håller på med.
          </note>
          <note>
            Sedan skulle jag vilja ha hört en kommentar till mina konkreta
            exempel med en jämförelse mellan moderat politik och socialdemokratisk
            fastighetsskattepolitik. Tror inte Lisbeth Staaf-Igelström att
            mina exempel stämmer? Folk får det mycket bättre med moderat politik.
          </note>
          <note>
            Sedan har jag en fråga om begränsningsregeln. En socialdemokratisk
            skattegrupp har sett över alla skatter. Man skrev då bl.a. om
            alla nackdelar som en begränsningsregel skulle ha. Det skulle
            bli marginaleffekter, merarbete för skattemyndigheterna, man skulle
            kunna skatteplanera och skenskriva sig. Har alla dessa problem
            plötsligt försvunnit? Det är just dessa effekter som denna begränsningsregel
            som vi ännu inte har sett och beslutat om kommer att medföra.
          </note>
          <note>
            Anf. 58 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Herr talman! Jag tycker fortfarande att det är lågvattennivå
            att jämföra finansministerns agerande med att befinna sig i en
            tortyrkammare.
          </note>
          <note>
            Sedan tror jag inte att det är så många som kommer att behöva
            flytta från sina hus med en socialdemokratisk politik. Vi inför
            nu denna begränsningsregel. Förslaget är ute på remiss, och man
            kommer att ta hänsyn till de synpunkter som framförs under remissbehandlingen.
            Sedan kommer det ett förslag till riksdagen som vi får ta ställning
            till.
          </note>
          <note>
            När det gäller förmögenhetsskatten och avskaffande av den, som
            Marietta de Pourbaix-Lundin pratar sig så varm för, är det faktiskt
            så att träffsäkerheten är stor. Den visar att 30 % av de rikaste
            betalar
          </note>
          <note>
            70 % av förmögenhetsskatten. Då tycker jag att det är en skatt
            som träffar rätt. Det är likadant när det gäller pensionärskollektivet.
            Där ser man att 30 % av de rikaste betalar 80 % av förmögenhetsskatten.
            Så jag tycker att det är en träffsäker skatt. Och, som sagt var,
            vi kommer att behålla förmögenhetsskatten. Vi kommer att se över
            den vid olika tillfällen, men den och fastighetsskatten kommer
            att vara kvar, för vi behöver ha dem till våra gemensamma utgifter.
          </note>
          <note type="speaker">
            Anf. 59 ROLF KENNERYD (c) replik:
          </note>
          <note>
            Herr talman! Jag noterar att Lisbeth Staaf-
          </note>
          <note>
            Igelström nu har övergett sin tidigare debatteknik som jag nu
            inte ska nämna vid namn eftersom det framkallar en sådan höjning
            av adrenalinet. Det här anförandet var betydligt mer konkret och
            substantiellt, om än inte nöjaktigt i alla delar till sitt innehåll.
          </note>
          <note>
            Jag skulle gärna vilja efterhöra socialdemokraternas långsiktiga
            ambitioner när det gäller sambeskattningen av förmögenhetsskatten.
            Ska den bibehållas, eller ska den fasas ut?
          </note>
          <note>
            Sedan skulle jag vilja ha ett förtydligande när det gäller synen
            på arbetande kapital. Jag tyckte att Lisbeth Staaf-Igelström antydde,
            eller nästan sade rakt ut, att det finns ambitioner att komma
            ifrån oformligheten i olika förmögenhetsslag genom att förmögenhetsbeskatta
            även arbetande kapital. Kan det verkligen vara sant? Vilka effekter
            skulle det i så fall få för småföretagare och deras möjligheter
            att medverka till tillväxt och välståndsökning genom sysselsättningsökning
            i sina företag?
          </note>
          <note>
            Anf. 60 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Herr talman! När det gäller frågan om vi tänker avskaffa sambeskattningen
            eller ej sade jag här tidigare att vi kommer hela tiden att se
            över skattesystemet. Vi kommer också att fortsätta att se över
            förmögenhetsbeskattningen och sambeskattningen.
          </note>
          <note>
            Vi har nu tagit två kliv när det gäller ändringar i förmögenhetsbeskattningen.
            Bl.a. har vi höjt fribeloppen. Det innebär ett steg också när
            det gäller sambeskattningen, vilket vi också har skrivit i vårt
            betänkande.
          </note>
          <note>
            När det gäller detta med förmögenhetsskatt på arbetande kapital
            i företagen sade jag i min inledning att vi alltid får höra att
            arbetande kapital är undantaget från förmögenhetbeskattning. Då
            anser vi att vi kan börja att diskutera detta. Vart sedan diskussionen
            leder kan jag inte svara på i dag.
          </note>
          <note type="speaker">
            Anf. 61 ROLF KENNERYD (c) replik:
          </note>
          <note>
            Herr talman! Det var med förlov sagt inte särskilt substantiella
            svar något av dem. Beskedet var att sambeskattningen ska ses över
            kontinuerligt. Men vilka ambitioner ligger bakom denna översyn?
            Det var det som jag efterfrågade. Finns det några sådana ambitioner?
            Ska sambeskattningen bibehållas eller ska den fasas ut?
          </note>
          <note>
            Också svaret på frågan om förmögenhetsskatt på arbetande kapital
            är med förlov sagt väldigt svävande.
          </note>
          <note>
            Men det är ändå en orossignal som ligger bakom det resonemang
            som Lisbeth Staaf-Igelström för, nämligen att det ligger i farans
            riktning att återinföra förmögenhetsbeskattning också på arbetande
            kapital, att det skulle vara farligt för tillväxten i den svenska
            ekonomin. Kan Lisbeth Staaf-Igelström undanröja detta hot som
            nu helt plötsligt har uppstått?
          </note>
          <note>
            Anf. 62 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Herr talman! Som jag sade tidigare ser vi hela tiden över vårt
            skattesystem. Det vore förmätet av mig att stå här och säga att
            så här och så här ska det vara.
          </note>
          <note>
            Det är översynen som får ge vid handen hur det blir i framtiden.
            En översyn sker ju i samarbete med andra partier, så jag kan inte
            här i dag stå och säga hur det blir.
          </note>
          <note>
            Vad jag kan säga, och som jag sagt flera gånger, är att vi hela
            tiden ser över vårt skattesystem och gör förändringar. Det är
            det svar som Rolf Kenneryd kan få i dag.
          </note>
          <note type="speaker">
            Anf. 63 JOHAN PEHRSON (fp) replik:
          </note>
          <note>
            Herr talman! Jag fastnade på två frågor. Den ena är mest det
            formalistiska att vi faktiskt diskuterar begränsningsregeln eller
            den nya sambeskattningen och marginalskatten, som socialdemokraterna
            så gärna vill införa, utan att veta vad den innehåller. Det måste
            väl ändå vara ett fundamentalt problem som vi har. Jag tänkte
            höra vad Lisbeth Staaf-Igelström vill göra för att vi i framtiden
            inte ska hamna i denna härdsmälta på skatteområdet. Vi diskuterar
            saker utan att vi ens vet vad vi talar om. Vi har en skiss som
            är ute på remiss. Det är fullständigt oacceptabelt ur rättssäkerhetssynpunkt.
          </note>
          <note>
            Sedan lite i sak, för vi kan väl gissa vad den handlar om: Det
            är väl ändå ett problem för alla oss som kämpar för jämställdhet,
            rättvisa mellan könen osv. att kvinnor sambeskattas vad gäller
            förmögenhet och än mer att en undersköterska, en lärarinna eller
            en kvinnlig fondmäklare ska sambeskattas med sin man vad gäller
            fastigheten därför att han har pengar på banken, kanske enskilda
            egendomar eller vad det kan vara. Detta är helt orimligt för oss
            som tycker att det är bra med jämställdhet och rättvisa mellan
            könen.
          </note>
          <note>
            Jag hoppas att jag kan få ett svar på det.
          </note>
          <note>
            När det sedan gäller detta med träffsäkerhet och förmögenhetsskatt
            får vi höra att majoriteten tycker att 30-70 och 20-80 träffar
            bra. Men är inte problemet att man träffar så himla bra att 350
            miljarder har försvunnit ut ur vårt land? Det är väl träffsäkerhet
            om något.
          </note>
          <note>
            Jag tänkte be att få göra en enkel kalkyl. Om vi räknar med 4
            procents avkastning på de 350 miljarderna, är det 12 miljarder
            sköna skattekronor som vi borde ha i det här landet. Är det inte
            ett problem att de träffar så bra?
          </note>
          <note>
            Anf. 64 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Herr talman! Ja, jag tycker också att det är ett problem att
            mycket pengar försvinner ut ur landet.
          </note>
          <note>
            350 miljarder, sade Johan Pehrson. Jag har hört att det är uppemot
            500 miljarder.
          </note>
          <note>
            Sedan är det min uppfattning att dessa pengar inte har försvunnit
            ur landet enbart på grund av skatten.
          </note>
          <note>
            Vi har en helt annan ekonomi i dag, en internationell ekonomi,
            så oavsett vad vi gör kanske en del kommer tillbaka medan andra
            inte gör det. Det här kommer vi att få leva med framöver.
          </note>
          <note>
            När det gäller träffsäkerheten tycker jag att det är bra att
            man kan analysera och se vilka det är som träffas av förmögenhetsbeskattningen.
            Det är de som har de största förmögenheterna som träffas, och
            det är det som är meningen med den beskattningen.
          </note>
          <note>
            När det gäller sambeskattningen har vi nu tagit ett steg i och
            med att vi skiljer på fribeloppet, så det är ett steg i rätt riktning.
            Men jag kan hålla med om att ur jämställdhetsaspekt är det inte
            riktigt bra. Det finns olika vägar att gå på den här stigen framöver
            för att få en förbättring. Vilka de är får också framtiden utvisa.
          </note>
          <note>
            Jag återkommer återigen till att det vore förmätet att själv
            stå här och säga exakt hur det ska bli, utan det får bli föremål
            för förhandlingar.
          </note>
          <note type="speaker">
            Anf. 65 JOHAN PEHRSON (fp) replik:
          </note>
          <note>
            Herr talman! Tack för det svaret.
          </note>
          <note>
            Ja, det kommer att bli föremål för förhandlingar.
          </note>
          <note>
            Tyvärr kan jag då konstatera att förhandlingarna just nu sker
            i ganska stor utsträckning med de partier som inte har samma klara
            syn, tycker jag, på detta med internationalisering och effekterna
            av den.
          </note>
          <note>
            Åter till detta med förmögenhetsskatten. Det är klart att den
            kraftfullt driver kapital ut ur landet. Man kan i dag tyvärr placera
            pengar utomlands, vilket många gör, och där ligger de och genererar
            en avkastning i stället för att vara i Sverige. Förutom 12
          </note>
          <note>
            miljarder per år i förlorade skatteintäkter - pengar som både
            Lisbeth Staaf-Igelström och jag gärna skulle vilja använda till
            annat, kanske inte samma saker dock - är det också så att när
            det inte finns kapital i landet drabbar det på lång sikt småföretag,
            investeringar i nya emissioner osv., vilket gör att vi får ett
            ganska stort utländskt ägande av svenskt näringsliv. Det är ändå
            ett strukturproblem som är ganska allvarligt, därför att de utlänningar
            som i allt större utsträckning äger våra företag i dag omfattas
            ju inte av någon förmögenhetsskatt. För dem kan vi ha 20
          </note>
          <note>
            procents förmögenhetsskatt. Det är inga problem, för de träffas
            ju inte. Det driver svenskt kapital och svenskt ägande ut ur landet,
            och det är ett problem.
          </note>
          <note>
            Sedan har vi jämställdhetsaspekten. Vi går olika vägar där, men
            det är ett än större mysterium när feminister i Socialdemokraterna,
            feminister i Vänsterpartiet och feminister i Miljöpartiet kan
            komma fram till att vi i Sveriges riksdag ska sambeskatta kvinnor
            år 2001. Det är häpnadsväckande.
          </note>
          <note>
            Anf. 66 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Herr talman! Återigen tas sambeskattningen upp.
          </note>
          <note>
            Vi är på rätt väg när det gäller den. Men sedan har jag som socialdemokrat
            också andra hjärtefrågor som jag tycker att man skulle lägga pengar
            på. Vi har inte obegränsat med tillgångar i ekonomin. Det finns
            många viktiga saker. Jag tänker bl.a. på dem som har låga pensioner.
            Det är främst kvinnor. Var har vi jämställdheten där? Det finns
            många ställen att lägga pengar för att det ska bli bra ur jämställdhetssynpunkt
            också. Själva förmögenhetsbeskattningen är därför inte det allra
            viktigaste för mig personligen.
          </note>
          <note>
            Sedan vill jag säga något begränsningsregeln. Jag nämnde ingenting
            om den i mitt förra inlägg. En promemoria är ju framtagen. Jag
            utgår från att Johan
          </note>
          <note>
            Pehrson har tagit del av den promemorian. Den är ute på remiss
            nu. Sedan kommer den att bli föremål för behandling här i Sveriges
            riksdag. Jag vill tacka Johan Pehrson för en sak. Det är att Johan
            Pehrson har varit oerhört tydlig när det gäller avdragsrätten
            för räntorna och vad de moderata förslagen att avskaffa hela fastighetskatten
            och därmed också ränteavdragen skulle innebära i verkligheten.
          </note>
          <note type="speaker">
            Anf. 67 PER ROSENGREN (v):
          </note>
          <note>
            Herr talman! Vi har haft ett antal uppsamlingsheat, och har väl
            några kvar, med motioner från den allmänna motionstiden. Jag kan
            konstatera - och det är ganska intressant när man ser en mängd
            betänkanden samlade på kort tid - att Moderaterna vill avskaffa
            fastighetsskatten. Man vill ta bort nästan samtliga punktskatter
            - jag vet inte om det är någon som skulle vara kvar. Vi hade ju
            ett betänkande uppe alldeles nyss där vi tog upp punktskatterna.
            Man vill sänka den generella momssatsen. Jag vet inte hur långt
            man vill gå, om det är till 20 % eller 15 %. Man vill ta bort
            statsskatten, man vill slopa förmögenhetsskatten, man vill ta
            bort dubbelbeskattningen och man vill sänka kapitalinkomstskatten
            till 15 %. Det skulle inom parentes sagt naturligtvis drabba villaägare,
            som skulle få sina ränteavdrag minskade till hälften.
          </note>
          <note>
            Finns det några pengar kvar i den moderata kassan? Hur har man
            tänkt sig att lösa den här problematiken? Ska vi ha kvar ett välfärdssystem
            eller ska man betala de här förmånerna i systemet med sina löner?
          </note>
          <note>
            Sedan gäller det fastighetsskatten. I dag har naturligtvis begränsningsregeln
            debatterats. Johan
          </note>
          <note>
            Pehrson har tyvärr inte läst promemorian. Där framgår med all
            önskvärd tydlighet hur begränsningsregeln ska utformas. Den innebär
            att man i princip inte ska betala mer än 5 % av sin inkomst i
            fastighetsskatt.
          </note>
          <note>
            Det är på belopp upp till 3 miljoner kronor. Utöver det betalar
            man fullt ut när det gäller fastighetens taxeringsvärde.
          </note>
          <note>
            Det blir ingen marginaleffekt av det heller. Det här trappas
            ut automatiskt. Vid en gemensam inkomst på 720 000 blir det inget,
            Helena Höij. Men den där familjen där två har 25 000, de kommer
            i åtnjutande av denna regel.
          </note>
          <note>
            Den här begränsningsregeln räcker naturligtvis inte. Vi måste
            göra något på förmögenhetsskattesidan också. Det är nödvändigt.
            Vi har föreslagit i våra kontakter med regeringen att man ska
            ta upp halva taxeringsvärdet vid förmögenhetsbeskattningen. Då
            skulle vi undanröja de problem som finns. Då skulle vi också lösa
            de problem som de borgerliga inte har ansett går att lösa på annat
            sätt än att ta bort fastighetsskatten.
          </note>
          <note>
            Man har diskuterat det här. Det var någon som frågade: Var tog
            människorna vägen? Jag ställer mig frågan: Var tar hyresgästerna
            vägen? Inte en människa har nämnt hyresgästernas situation. I
            dag är det faktiskt den mest överbeskattade boendeformen. Vi hade
            en enig fastighetsbeskattningskommitté. Nu var inte Moderaterna
            representerade där, för de var gnälliga och lite kinkiga när man
            skulle tillsätta den och så ville de inte vara med. Det är ju
            det traditionella sättet för Moderaterna att agera.
          </note>
          <note>
            I den kommittén kom vi fram till att det är hyresrätten som är
            överbeskattad. Därför kom vi också fram till att det är där man
            ska ta bort fastighetsskatten. Man kan man också trappa bort räntebidragen
            för att skapa denna neutralitet. Ska man nu ta bort fastighetsskatten
            på villorna totalt, då måste man på något sätt gå in och subventionera
            hyresgästerna i motsvarande mån. Men det är ingen som tänker på
            den kategorin. Man tänker inte heller på villaägare generellt
            i landet, utan man tänker på dem i de överhettade områdena.
          </note>
          <note>
            Fastighetsskatten är en väldigt bra beskattning under förutsättning
            att det är en marknad i balans.
          </note>
          <note>
            Tyvärr har vi obalanser på två håll. Vi har det dels i områden
            där fastigheterna plötsligt inte är värda något och är svåra att
            sälja. Även om man får betala en väldigt låg fastighetsskatt är
            den kanske ändå för hög i förhållande till det reella värdet på
            fastigheten. Sedan har vi storstadsområdena, framför allt Stockholm.
          </note>
          <note>
            Där har man en obalans åt andra hållet beroende på att marknaden
            har vridit upp priserna på grund av att det finns för få hus helt
            enkelt. Detta är naturligtvis ett problem.
          </note>
          <note>
            Med en begränsningsregel och med vår föreslagna modell när det
            gäller förmögenhetsskatten skulle vi faktiskt klara av dessa problem
            och behålla denna skattebas. Vi kan inte kasta bort skattepengar
            på samma sätt som moderaterna. Vi tycker att det är viktigt att
            finansiera den generella välfärden. Vi tycker att det är viktigt
            att vi har en budget i balans. Vi vet att moderaterna inte bryr
            sig så mycket om det. Vi hade en förfärande tid under tre år när
            underskotten gick upp emot 200-250 miljarder per år. Det kanske
            inte bara var moderaternas fel, det var nog vissa samverkande
            faktorer. Men nu vill man gå in med den här typen av skattesänkningar.
            Visserligen ska det ske successivt. Man vill göra det utan att
            tänka på att det faktiskt handlar om statsfinanser.
          </note>
          <note>
            Lisbeth Staaf-Igelström var inne på att den ekonomi vi har i
            dag dock har inneburit att räntorna har fallit dramatiskt på ett
            sätt som har inneburit att folk har fått en betydligt drägligare
            tillvaro och ett billigare boende. Generellt sett är det så i
            Sverige. Sedan är det som sagt problem i vissa överhettade områden.
          </note>
          <note>
            Sedan, Marietta de Pourbaix-Lundin, vill jag tala om en pensionär,
            eller en människa som har 100 000
          </note>
          <note>
            kr i inkomst, och en fastighet som är värd en miljon.
          </note>
          <note>
            Den behöver kanske inte vara belånad. Den kan vara lite grann
            belånad, det gör detsamma. Med er modell skulle den personen få
            betydligt högre fastighetsskatt än vad personen skulle få med
            begränsningsregeln.
          </note>
          <note>
            Det är bara att räkna ut.
          </note>
          <note>
            Jag kan ju ställa vilka frågor som helst till RUT
          </note>
          <note>
            och få de svar jag vill ha. Det är inga problem att plocka ut
            hushåll som vinner på den ena eller andra modellen. Det handlar
            bara om vilka hushåll man väljer. Jag skulle kunna välja hur många
            hushåll som helst som man skulle kunna visa vinner på den här
            begränsningsmetoden.
          </note>
          <note>
            Det är också så att de flesta faktiskt inte bor i avbetalda hus.
            De flesta som etablerar sig, unga människor, har ju skulder upp
            över öronen. De betalar fastighetsskatt men ingen förmögenhetsskatt.
            Man kan inte bara måla ut extremerna hela tiden. Man måste vara
            lite sansad och faktiskt ta den verklighet som finns. Man kan
            inte plocka ut extremerna i vartenda läge. Men det är ni experter
            på, och kristdemokraterna har börjar hamna i exakt samma bås.
          </note>
          <note>
            Se generellt på vad fastighetsskatten innebär runtom i landet
            och plocka inte ut lidingöbon som sitter med en helt avbetald
            villa i detta överhettade område!
          </note>
          <note>
            Om man har låga inkomster finns det modeller, och då tänker jag
            på begränsningsmodellen. Då löser vi det.
          </note>
          <note>
            Sedan har vi återigen detta med marginaleffekter i begränsningsregeln.
            Jag har sagt att det fanns betänkligheter mot det första förslaget.
            Där fanns det marginaleffekter, och där hade man en avtrappning.
            Men när man har valt modellen med upp till 3 miljoner slipper
            man marginaleffekterna. Det finns inga marginaleffekter där vad
            gäller inkomsten.
          </note>
          <note>
            Jag konstaterar också att det förs en debatt om förmögenhetsbeskattningen
            i samband sambeskattningen. Vi anser att sambeskattningen ska
            bort. Vi har medverkat till att vi har gått halva vägen. Men om
            vi nu ska diskutera och prioritera vilket som är viktigast, att
            ta upp halva taxeringsvärdet i förmögenhetsbeskattningen eller
            gå nästa i steg i borttagandet av sambeskattningen, väljer vi
            faktiskt det första. Det är den frågan vi i första hand kommer
            att driva. Den modellen kostar 1 ½ miljard. Jag tror att det är
            vad man orkar med inom den här sektorn i ett budgetarbete. Man
            får inte glömma att förmögenhetsskatten som sådan plockar in 7-8
            miljarder. Det är inte lite pengar. För Moderaterna är det inga
            pengar alls - det kan vi ta bort. Men för oss, som har ett ansvar
            för
          </note>
          <note>
            Sveriges ekonomi och känner ett ansvar för att det ska gå bra
            för landet, är det mycket pengar och viktiga pengar.
          </note>
          <note>
            Sedan har jag en liten kommentar till den debatt som har varit
            om sambeskattningen. Vi har ett särskilt yttrande där vi skriver
            att detta i första hand inte är en jämställdhetsfråga, utan det
            handlar om att skapa neutralitet mellan olika samlevnadsformer.
            Jag tror att det är den aspekten man i första hand ska betona.
          </note>
          <note>
            Sedan kan man kanske vinkla det på det sättet att det också kan
            vara en jämställdhetsfråga, men det handlar i första hand om någonting
            annat.
          </note>
          <note>
            Det är också intressant att lyssna på Marietta de
          </note>
          <note>
            Pourbaix-Lundin när det gäller fastighetsskatten. Hon säger att
            vi chockhöjer fastighetsskatten. Det stämmer inte alls. Vi har
            sänkt fastighetsskatten. Sedan har marknaden drivit upp värdena
            på husen, och det innebär att taxeringsvärdena skrivs upp. Men
            det är inte vi som chockhöjer. Det är marknaden som ser till att
            värdena går upp. Vi kan faktiskt säga att vi sänker fastighetsskatten
            på vissa håll ute i landet. På vissa ställen handlar det om att
            det har gått upp 13 % på 5-
          </note>
          <note>
            6 år. Det kallar jag inte för en chockhöjning. Samtidigt pareras
            det genom att vi har sänkt fastighetsskatten från 1,5 till 1,2
            %. Jag tycker att man ska vara lite försiktig. Jag vet att Marietta
            de Pourbaix-Lundin inte kan se utanför Lidingögränsen eller Danderydsgränsen.
            Det är väl ungefär så långt man ser från det hållet. Jag tycker
            att det är lite beklämmande att man inte är lite mer sansad i
            den här debatten. Och Kristdemokraterna hamnar, som sagt, i exakt
            samma kupé.
          </note>
          <note>
            När det gäller begränsningsregeln säger man att det är en ny
            form av sambeskattning. Vi har redan system i dag där man utgår
            från den gemensamma hushållsinkomsten, t.ex. bostadsbidrag. På
            bidragssidan är det alltså acceptabelt att ha detta, men i andra
            sammanhang ska vi inte ha det. Om man ska utforma en begränsningsregel
            och göra det lättare för hushållen är det den gemensamma inkomsten
            som måste vara det intressanta. Där kan man inte gå på den enskilda
            inkomsten. Det är den sista ammunitionen ni har för att rikta
            in er på begränsningsregeln. Eftersom
          </note>
          <note>
            Johan Pehrson inte har läst PM:en kan jag bara informera om att
            den enda kritik som skulle kunna riktas mot detta är att man kan
            ha vissa problem med att definiera hushållsinkomsten. I övrigt
            är problemen lösta.
          </note>
          <note>
            Herr talman! Med detta yrkar jag bifall till utskottets förslag
            i betänkande 2000/01:SkU18.
          </note>
          <note type="speaker">
            Anf. 68 JOHAN PEHRSON (fp) replik:
          </note>
          <note>
            Herr talman! Per Rosengren är den samhällsansvarige mannen som
            tar avstånd från det extrema.
          </note>
          <note>
            Min värderade kollega är medlem i Vänsterpartiet.
          </note>
          <note>
            Jag har inte läst det sista papperet. Det sätter väl ändå fokus
            på att det finns lite ansvar på Per Rosengrens sida. Det cirkulerar
            ju väldigt många förslag.
          </note>
          <note>
            Med min begränsade tid att ägna åt denna fråga måste jag vänta
            på förslag från regeringen, och jag har ju inget skarpt förslag.
            Vilket förslag ska jag utgå ifrån?
          </note>
          <note>
            Jag använder mig därför av argumentet nya marginaleffekter. Ur
            det rent logiska perspektivet har jag svårt att se hur man kan
            införa en begränsningsregel som ska avtrappas utan att det får
            nya marginaleffekter. Det är ett fantastiskt system som ni har
            konstruerat. Det känns det ju tryggt med tanke på att det är Per
          </note>
          <note>
            Rosengren och Bosse Ringholm som står bakom det.
          </note>
          <note>
            Jag ska med intresse ta till mig det. Sedan kan vi införa begränsningsregler
            utan marginaleffekter i hela skattesystemet. Det är helt fantastiskt.
            Jag tror dock inte att det stämmer helt.
          </note>
          <note>
            För oss liberaler, som också kallar oss jämställdhetskämpar,
            är sambeskattningen en ganska viktig princip. De flesta bidrag,
            t.ex. a-kassa, sjukpenning, föräldrapenning etc., är individuellt
            grundade. Vi betraktar människor som individer och inte ett kollektiv,
            Per Rosengren.
          </note>
          <note type="speaker">
            Anf. 69 PER ROSENGREN (v) replik:
          </note>
          <note>
            Herr talman! Bostadsbidragen grundar sig faktiskt på hushållsinkomsten,
            och måste naturligtvis göra det. Det vore väldigt märkligt om
            man bara skulle välja den ena av makarna för att bedöma om ett
            hushåll ska ha bostadsbidrag eller ej.
          </note>
          <note>
            Sedan är det faktiskt så, Johan Pehrson, att detta är en ganska
            genial lösning. Man har två kriterier. Det ena är 3 miljoner i
            taxeringsvärde. Därunder får man fullt ut, och därefter betalar
            man 1,2 %. Det innebär att med en gemensam hushållsinkomst på
            upp till
          </note>
          <note>
            720 000 kan man komma i åtnjutande av detta. Det innebära inga
            som helst marginaleffekter i det avseendet. Jag tycker att det
            är en ganska genial lösning som man har kommit fram till. Det
            är departementet som har skrivit den här promemorian. Man kan
            lugnt utgå ifrån att det är regeringens och de samverkande partiernas
            mål att detta ska kunna gå igenom.
          </note>
          <note>
            Sedan får vi naturligtvis se vad remissinstanserna säger. Jag
            kan tänka mig att det kan komma en viss kritik när det gäller
            definitionen av hushållsinkomster och även när det gäller kontrollmöjligheten
            där. Det går att lösa. Det finns två modeller som man pekar på
            i promemorian när det gäller hur man ska kryssa på deklarationsblanketten
            och i vilken utsträckning det ska vara manuell hanteringen eller
            automatisk hantering. Jag tror att vi kommer att få ganska mycket
            vägledning av remissinstanserna där.
          </note>
          <note>
            I övrigt tror jag att den här lösningen är väldigt bra om man
            ska ha kvar fastighetsskatten som en skattebas, och det anser
            vi att man ska ha. Vi kan inte låta bli att plocka in dessa 20-25
            miljarder. Det är viktiga pengar för den sociala välfärden.
          </note>
          <note type="speaker">
            Anf. 70 JOHAN PEHRSON (fp) replik:
          </note>
          <note>
            Herr talman! Det sista är ju en prioriteringsfråga när det gäller
            vad vi tycker är rimligt att beskatta. Nu fick jag det senaste
            utkastet här. Politiskt material står det på det. Jag får kanske
            inte tillgång till det löpande.
          </note>
          <note>
            Det finns kanske en viss förståelse för det. Jag tackar min värderade
            socialdemokratiska kollega för detta.
          </note>
          <note>
            Jag måste ändå understryka att det är helt orimligt att vi ska
            diskutera något som inte är färdigt. I namnet här kan jag läsa
            ordet skattereduktion. Om man kan lite om skatter kan man snabbt
            räkna ut att efter
          </note>
          <note>
            720 000 kr, som Per Rosengren och andra skatteexperter av vänstersnitt
            har tagit fram, måste det väl ändå bli någon effekt. Det måste
            försvinna en skattereduktion. Eller är det ingen avtrappning?
            Om det är en avtrappning borde det leda till någon sorts marginaleffekt.
            Samtliga försöker ju definiera det så att sker det en avtrappning
            blir det en marginaleffekt.
          </note>
          <note>
            Det är ju inte första april i dag. Det är häpnadsväckande om
            ni har kunnat ordna ett sådant system.
          </note>
          <note>
            Sedan pratade vi om marginaleffekter och individbeskattning.
            Jag pratade om föräldrapenning, akassa och sjukpenning, och de
            är ju individuella.
          </note>
          <note>
            Bostadsbidragen är ett problem. Det är en del av fattigdomsfällan.
            Det ska vi inte hylla. Det ska vi ta bort.
          </note>
          <note type="speaker">
            Anf. 71 PER ROSENGREN (v) replik:
          </note>
          <note>
            Herr talman! Jag skulle räkna ut en sak på min lilla räknare,
            men det hinner jag inte.
          </note>
          <note>
            Det är på det sättet, Johan Pehrson, att 36 000 kr är vad man
            max kan få i skattereduktion - dvs. 3
          </note>
          <note>
            miljoner gånger fastighetsskatten på 1,2 %. 36 000 kr är alltså
            vad man max kan få. Det motsvarar 5 % av
          </note>
          <note>
            720 000 kr.
          </note>
          <note>
            I och med att det är maxbeloppet får man ingenting däröver. Det
            innebär att vi inte får någon marginaleffekt i systemet. I och
            med att det finns en koppling till de två kriterierna kan man
            få 36 000 kr, men inte mer. Det är faktiskt en ganska genial lösning
            när det gäller marginaleffekterna.
          </note>
          <note>
            Både Rolf Kenneryd och jag - kanske Rolf Kenneryd i ännu större
            utsträckning - hade vissa tveksamheter till marginaleffekterna
            som låg i kommitténs förslag. Med denna modell kommer man undan
            det problemet. Det är också en förutsättning för att det här ska
            kunna gå igenom, för att det ska funka och för att remissinstanserna
            inte ska såga förslaget i detta läge.
          </note>
          <note type="speaker">
            Anf. 72 HELENA HÖIJ (kd) replik:
          </note>
          <note>
            Herr talman! Till Per Rosengren vill jag säga att kristdemokraterna
            visst tar ett helhetsgrepp när det gäller frågan om fastighetsskatten.
            Vi har länge arbetat för en avveckling av fastighetsskatten. Och
            det gäller naturligtvis hela landet.
          </note>
          <note>
            Det som har gjort frågan akut är naturligtvis utvecklingen av
            taxeringsvärdena, en förändring som vi har försökt att stoppa
            vid ett flertal tillfällen här i kammaren och i andra sammanhang
            i riksdagen men misslyckats med.
          </note>
          <note>
            Frågan har blivit akut. Det gäller inte för hela
          </note>
          <note>
            Sverige; på det sättet är det riktigt. Frågan har blivit akut
            i vissa attraktiva områden och i vissa expansiva områden, t.ex.
            runtom i Stockholms förorter. Den familj jag talar om har inte
            en inkomst på 720 000 kr.
          </note>
          <note>
            De har heller inte en fastighet som är taxerad till 3
          </note>
          <note>
            miljoner. Har man en fastighet som är taxerad till under 3 miljoner
            gäller det att räkna ut hur mycket fastighetsskatt som 5 % av
            inkomsten motsvarar. Då följer det parallella systemet med. Har
            man en fastighet som är taxerad till under 3 miljoner får man
            också ha inkomster som är i relation för att omfattas av begränsningsregeln,
            om inte jag har fått det hela om bakfoten.
          </note>
          <note>
            I det här fallet består ökningen för familjen -
          </note>
          <note>
            10 500 kr av ungefär 25 000 kr - i en förmögenhetsskatt som man
            förut inte har betalat. Det är en förmögenhetsskatt på 700 000
            kr - dvs. ökningen av taxeringsvärdet ligger på 1,3 miljoner.
            Med det höjda avdraget för förmögenhetsskatt på 1 ½ miljon får
            man betala förmögenhetsskatt på 700 000 kr. Det är en ökning på
            10 500 kr, så familjen omfattas tyvärr inte av begränsningsregeln.
          </note>
          <note type="speaker">
            Anf. 73 PER ROSENGREN (v) replik:
          </note>
          <note>
            Herr talman! Jo, den familjen omfattas av begränsningsregeln.
            Har man 600 000 kr i inkomst betalar man max 30 000 kr eller 5
            %. Sedan beror det naturligtvis på vilka taxeringsvärden man har.
          </note>
          <note>
            Men har man ett taxeringsvärde som är lägre är det inte ett problem.
            Problemet är de som har höga taxeringsvärden och som får betala
            en hög fastighetsskatt. Det är inte meningen att reglerna ska
            gälla för normal fastighetsskatt. Det är inte det som är det stora
            problemet. Men det hjälper även de riktigt fattiga människorna
            med relativt sett låga taxeringsvärden.
          </note>
          <note>
            Helena Höij hade ett exempel på två som tjänar
          </note>
          <note>
            25 000 kr. Det blir som sagt 600 000 kr i gemensam hushållsinkomst.
            Har man då ett taxeringsvärde som relativt sett är högt så löser
            man det.
          </note>
          <note>
            Sedan - och det har jag sagt här - är naturligtvis förmögenhetsskatten
            ett problem. Det var det jag försökte säga. Men 1 ½ miljard är
            väl använda pengar. Man tar bort halva taxeringsvärdet i förmögenhetsbeskattningen.
            Då löser man det problemet.
          </note>
          <note>
            Jag konstaterar att Helena Höij inte nämner hyresgästerna. Ni
            vill att de också fortsättningsvis ska vara överbeskattade. Ni
            har inte nämnt hyresgästerna som i dag är dubbelbeskattade. Kommittén
            kom fram till detta. Men det förnekas. Det glömmer ni bort. På
            något sätt tänker ni bort verkligheten och så pratar ni om var
            människorna kommer in. För er är människor villaägare med betalda
            fastigheter som drabbas av förmögenhetsskatt och som bor i de
            överhettade storstadsområdena. Det är dem ni pratar för.
          </note>
          <note>
            Jag vill vidga det till att också handla om hyresgästerna, som
            i dag de facto är dubbelbeskattade.
          </note>
          <note type="speaker">
            Anf. 74 HELENA HÖIJ (kd) replik:
          </note>
          <note>
            Herr talman! För mig är människorna i det här fallet en småbarnsfamilj
            med en hyfsat belånad villa, taxerad till knappt 2,6 miljoner.
            De betalar enligt det nya förslaget 30 000 kr i fastighetsskatt
            och kommer därmed inte i åtnjutande av begränsningsregeln.
          </note>
          <note>
            Knappt hälften av detta innebär en ökning. Lägg därtill en ökning
            av förmögenhetsskatten på
          </note>
          <note>
            10 500 kr. Det är människorna för mig, och det vill jag ha sagt
            till Per Rosengren.
          </note>
          <note>
            Kristdemokraterna glömmer inte folk i övriga delar av landet.
            Vi glömmer inte heller hyresgästerna.
          </note>
          <note>
            Vi har länge arbetat för en avveckling av fastighetsskatten i
            dess nuvarande form. Det kommer naturligtvis också hyresgästerna
            till del.
          </note>
          <note>
            Slutligen vill jag, herr talman, av den matematiklektion som
            den här debatten har avslutats i dra slutsatsen att den oro och
            osäkerhet som jag fick förmedlat till mig en kafékväll för en
            dryg vecka sedan är befogad. Här debatterar skatteutskottets ledamöter
            begränsningsregeln, och vi kommer inte till någon större klarhet.
            Och då ska man inte förvänta sig att medborgare som försöker överblicka
            sin hushållsekonomi för 2002 känner sig trygga eller att de känner
            att de får särskilt mycket svar från den här kammaren.
          </note>
          <note type="speaker">
            Anf. 75 PER ROSENGREN (v) replik:
          </note>
          <note>
            Herr talman! Ett taxeringsvärde på 2,6 miljoner kronor innebär
            en fastighetsskatt på 31 200 kr.
          </note>
          <note>
            600 000 kr gånger 5 % är 30 000 kr. Man får 1 200 kr i nedsättning
            på grund av begränsningsregeln. Inte ens där hade Helena rätt.
          </note>
          <note>
            Jag tar problematiken i storstäderna på största allvar. Det är
            därför vi föreslår att halva taxeringsvärdet ska tas upp i förmögenhetsbeskattningen.
            Då klarar man det tillsammans med begränsningsregeln. Då klarar
            man de hushåll som kommer att få de stora problemen.
          </note>
          <note>
            Sedan kan Helena Höij raljera och säga att det inte är så klart
            vad begränsningsregeln kommer att innehålla. Men det är fullständigt
            klart vad den innehåller.
          </note>
          <note>
            Exakt hur den kommer att se ut när det kommer till kammaren kanske
            vi inte vet. Det kanske är så att man kan diskutera hur man ska
            bedöma hushållsinkomst, hur man formellt ska fixa till det hela.
            Men innehållet i begränsningsregeln är fullkomligt klart.
          </note>
          <note>
            Däremot är det oklart vad kristdemokraterna tänker göra av sina
            kommunala avgifter, vad det kommer att innebära, hur man ska plocka
            pengar från kommunerna och hur man ska lösa detta. Det innebär
            att staten förlorar en massa pengar, och så ska kommunen få rätt
            att ta in det. Hur ska ni skatteväxla det?
          </note>
          <note>
            Hur ska det gå till?
          </note>
          <note>
            Det har vi inte sett. Det är möjligt att ni har någon hemlig
            intern promemoria någonstans. Men vi har inte sett i era motioner
            hur ni har tänkt att fixa detta.
          </note>
          <note>
            Vi har inte heller sett några förslag om hur ni ska lösa det
            för hyresgästerna. Det är rena falsarierna när
          </note>
          <note>
            Helena Höij säger det.
          </note>
          <note>
            Jag har inte sett några förslag om att man ska ta bort fastighetsskatten
            för hyreshusen. Jag har framför allt inte sett hur ni ska kompensera
            dem som fortsättningsvis kommer att vara dubbelbeskattade i det
            läge då man tar bort fastighetsskatten för villorna. Då kommer
            hyresgästerna fortfarande att vara överbeskattade. Hur ska ni
            lösa det?
          </note>
          <note>
            Jag har inte sett en enda motion, ett enda uttalande från kristdemokraterna
            hur ni har tänkt att lösa det. Ni har ingen lösning. Ni har inte
            tänkt på problemet.
          </note>
          <note type="speaker">
            Anf. 76 MATZ HAMMARSTRÖM (mp):
          </note>
          <note>
            Herr talman! Marietta de Pourbaix-Lundins retorik är lika intressant
            som bedräglig. Hon visar hur mycket den enskilda villaägaren skulle
            tjäna på moderaternas förslag. Och det är klart att fastighetsskatten
            blir lägre om man avskaffar den. Men hur mycket den enskilde tjänar
            eller förlorar på den moderata politiken som helhet kan man inte
            dra några slutsatser om utifrån Marietta de Pourbaix-Lundins resonemang.
            Det ska ju gå ihop också.
          </note>
          <note>
            Marietta de Pourbaix-Lundin talar om Bosse
          </note>
          <note>
            Ringholms gungor och karuseller men nöjer sig själv med att bara
            tala om gungorna, de 24 miljarder kronor som hon vill skära bort.
            Men jag ska ge henne rätt i en sak, nämligen att fastighetsskatten
            är för betungande i dag och att systemet är ohållbart. Det visas
            tydligt av att åtgärder som frysta taxeringsvärden och begränsningsregler
            måste användas för att motverka bristerna i systemet. Dagens system
            måste förändras och ersättas med något annat. Ett sätt att avveckla
            är att successivt sänka skattesatsen. Vi sänkte den i höstas från
            1,5 % till 1,2 % för småhus och från
          </note>
          <note>
            1,2 % till 0,7 % för flerbostadshus. Vi kan sänka den ytterligare
            i den kommande höstbudgeten.
          </note>
          <note>
            Men vad ska vi ha i stället, vi som inte delar moderaternas nonchalanta
            inställning att vi bara glatt kan säga ajöss till 24 miljarder?
          </note>
          <note>
            Folkpartiet vill ha en schablonintäktsbeskattning, något som
            också föreslogs i Fastighetsbeskattningskommitténs slutbetänkande.
            Kristdemokraterna föreslår en kommunal fastighetsavgift. En annan
            modell som i och för sig avvisas i Fastighetsbeskattningskommittén
            är att låta anskaffningsvärdet utgöra grund för beskattningen.
          </note>
          <note>
            Det är viktigt att också uppmärksamma hyresgästernas och bostadsrättsinnehavarnas
            situation. I slutbetänkandet Likformig och neutral fastighetsbeskattning
            lämnas flera förslag till förändringar som vi gröna välkomnar.
            Bl.a. föreslås en avveckling av såväl fastighetsskatten som räntebidragen
            för hyresbostadsfastigheter.
          </note>
          <note>
            Också Fastighetstaxeringsutredningen har lämnat förslag till
            förändringar, t.ex. att det årliga omräkningsförfarandet ska avskaffas.
          </note>
          <note>
            Fastighetsskattefrågan bereds för närvarande av regeringen, och
            vi gröna kommer för vår del att återkomma i frågan i samband med
            höstbudgeten.
          </note>
          <note>
            När det gäller förmögenhetsbeskattningen har vi samma inställning
            som Vänsterpartiet. Och vi ska med gemensamma krafter kunna se
            till att bara halva taxeringsvärdet på permanentbostaden ska räknas
            med i underlag för förmögenhetsskatt.
          </note>
          <note>
            Avslutningsvis, fru talman, kan höstens beslut om att höja fribeloppet
            för sambeskattade par till 1 ½
          </note>
          <note>
            miljon kronor ses som ett första steg på vägen mot ett avskaffande
            av sambeskattningen. När nästa steg kan tas kommer att avgöras
            i fortsatta diskussioner inom
          </note>
          <note>
            Miljöpartiet och mellan oss, regeringen och Vänsterpartiet. Det
            finns andra viktiga frågor också. Politik är prioriteringar.
          </note>
          <note>
            Fru talman! Med detta yrkar jag bifall till förslaget i utskottets
            betänkande.
          </note>
          <note>
            Anf. 77 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Jag vill först faktiskt poängtera att de exempel
            som jag läste upp inte byggde på att fastighetsskatten var avskaffad.
            De byggde faktiskt på det förslag som skulle gälla i år, att beskattningen
            skulle vara 1 %, halva markvärdet och fortsatt frysning. Vi har
            inte ens tagit bort förmögenhetsskatten helt. Vi har tagit bort
            sambeskattning och angett fribeloppet till 1 ½ miljon per person.
            Så det är inte sant att säga att det är lätt om man tar bort alltihop
            att få det att se bättre ut. Så var det inte i mina exempel. Jag
            vill vara väldigt tydlig i fråga om detta.
          </note>
          <note>
            Man kan faktiskt ha ett omvänt synsätt jämfört med Miljöpartiet
            när det gäller vems pengarna är. Är det politikernas pengar, eller
            är det medborgarnas pengar? Det låter på något sätt som om det
            var givet att det är politikernas pengar till 100 % och att de
            sedan på nåder ger tillbaka lite grann till medborgarna för att
            de själva ska kunna bestämma. Vi har en annan utgångspunkt. Vi
            utgår från att vissa saker ska finansieras gemensamt. Det tar
            man ut skatter för. Men vi ser också att om medborgarna får behålla
            pengarna själva så kan de göra en hel del saker. Det är inte samma
            sak att säga att så fort man ger pengar till politiker så uppstår
            det välfärd. Enskilda medborgare kan faktiskt producera välfärd
            själva genom att få behålla mer av sina pengar. Och moderaternas
            politik, om man tar hela paketet, är faktiskt bättre för alla
            medborgare. Det är ingen som kommer att drabbas negativt av den.
          </note>
          <note type="speaker">
            Anf. 78 MATZ HAMMARSTRÖM (mp) replik:
          </note>
          <note>
            Fru talman! Min kritik kvarstår ändå. På samma sätt som avskaffad
            fastighetsskatt naturligtvis leder till lägre fastighetsskatt,
            så leder ju också sänkt fastighetsskatt till lägre fastighetsskatt.
            Det är ju ofrånkomligt. Min poäng var att detta är en liten isolerad
            del av en moderat politik som sammantaget knappast leder till
            förbättringar för den enskilda människan i
          </note>
          <note>
            Sverige. Och jag ser inte skatteintäkterna från fastighetsskatten
            som politikernas pengar. Det är ju populistiskt nonsens. Det är
            pengar som behövs för att vi ska kunna ha och utveckla en stabil
            och solidarisk välfärdsstat.
          </note>
          <note>
            Anf. 79 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Man blir lite lätt förvirrad när man lyssnar på Matz
            Hammarström. Först säger han att han håller med mig om att fastighetsskatten
            är betungande, att den är ohållbar och att man måste göra någonting
            åt den. När vi moderater då framför olika förslag för att göra
            någonting åt det och för att människor ska kunna bo kvar - t.ex.
            en fortsatt frysning av taxeringsvärdena, eftersom det är på grund
            av att frysningen upphör som det blir så betungande - vad gör
            då Miljöpartiet i skatteutskottet när vi väl kommer till skott
            och ska ta ställning till detta? Då säger
          </note>
          <note>
            Miljöpartiet nej. Min fråga är: Kan Matz Hammarström garantera
            att med den politik som han är med och bedriver så kommer människor
            att kunna bo kvar i sina hus?
          </note>
          <note type="speaker">
            Anf. 80 MATZ HAMMARSTRÖM (mp) replik:
          </note>
          <note>
            Fru talman! En fortsatt frysning av taxeringsvärdena är knappast
            någon lösning på problemet med dagens fastighetsbeskattningssystem.
            Det är bara konstgjord andning. Jag kan garantera att vi i Miljöpartiet
            ska göra vad vi kan för att få ett annat mer rättvist fastighetsbeskattningssystem.
            Och jag är nog för min del också beredd att anta att det kommer
            att innebära lägre skatteintäkter. Men att så nonchalant som moderaterna
            gör säga att vi ska avskaffa detta utan att ersätta det med någonting
            annat är jag inte beredd att göra, eftersom jag anser att det
            äventyrar välfärden.
          </note>
          <note type="speaker">
            Anf. 81 CARL-ERIK SKÅRMAN (m):
          </note>
          <note>
            Fru talman! Vad är sanning? Det kan man verkligen fråga sig efter
            den diskussion som har varit i kammaren i dag. Jag frågade Utredningstjänsten
            vad förändringarna av fastighetsskatten kommer att innebära. Hur
            mycket mera kommer Stockholms läns invånare att få betala i skatt
            beroende på de förändringar som nu har gjorts av fastighetsskatten?
            Jag fick svaret att Stockholms län får betala 1,3 miljarder mer
            i skatt, varav 400 miljoner tas ut av flerbostadshusen.
          </note>
          <note>
            I den meningen är det ju en skattehöjning trots det som sägs
            i andra sammanhang.
          </note>
          <note>
            Fru talman! Många av kammarens ledamöter skulle inte tro mig,
            och den helt övervägande delen av allmänheten skulle tro att jag
            ljög och for med lögnaktigt tal om jag påstod att man i Sverige
            kan tvingas betala fastighetsskatt för fastigheter som man inte
            äger.
          </note>
          <note>
            Fastighetsskatten har många konstigheter och är svår att definiera.
            Fastighetsskatten är inte en förmögenhetsskatt. Den tar inte hänsyn
            till fastighetens skuldbelastning. Man behöver således inte ha
            en krona i tillgång i fastigheten men får ändå betala en skatt
            som är relaterad till fastighetens bruttovärde.
          </note>
          <note>
            Eftersom fastighetsskatten utgår från fastighetens potentiella
            värde vid försäljning och inte från dess värde inom ramen för
            pågående användning är den inte heller en konventionell avkastningsskatt.
          </note>
          <note>
            Fastighetsskatten har inte att göra med bärkraft, den goda principen
            om skatt efter bärkraft som tilllämpas i andra sammanhang. Lite
            tillspetsat kan man säga att den löpande beskattningen av fastigheter
            är en beskattning av fastighetens förväntningsvärde vid övergång
            till annan användare i samband med en försäljning, som faktiskt
            inte kommit till stånd. Om den hade kommit till stånd hade den
            skattskyldige inte haft någon fastighet att skatta för. Det är
            normalt att man inte ska behöva skatta för en fastighet man inte
            äger.
          </note>
          <note>
            Det är svårt att föreställa sig varför man skulle behöva betala
            skatt för en fastighet som man inte äger. Fastighetsskattens principlöshet
            upphör aldrig att förvåna. Trots alla konstigheter avseende motiv
            och regelutformning finns det de som måste betala fastighetsskatt
            för mark som de inte äger - jag ljuger inte! Tomträttsinnehavarna
            är genom tomträttsavgälderna utsatta för såväl kommunalpolitiskt
            som marknadsmässigt godtycke. De har det något tvivelaktiga nöjet
            att betala fastighetsskatt för en annans tomt.
          </note>
          <note>
            Marken är oftast upplåten av kommunen genom en mycket speciell
            typ av arrendeavtal kallad tomträtt.
          </note>
          <note>
            Det är kommunen som äger marken. Men kommunen går fri från fastighetsskatt.
            Det är tomträttsinnehavaren som får stå för skatteinbetalningarna.
            Det är naturligtvis principiellt förkastligt. Rimligt vore att
            markägaren, kommunen, finge betala fastighetsskatten. Visserligen
            kan det komma att påverka avgälden, det är ingen tvekan om det.
            Men det vore principiellt mer rimligt att kommunen, markägaren,
            stod för fastighetsskatten och utifrån den situationen förhandlade
            med tomträttsinnehavarna om avgäldens storlek.
          </note>
          <note>
            Det är inte rimligt att behöva betala fastighetsskatt för någon
            annans mark. Det skulle förmodligen göra diskussionerna om fastighetsskatten
            lite mer principiellt lättfattliga om man vidtog åtminstone den
            förändringen. Jag har förstått att moderater och kristdemokrater
            är eniga om det.
          </note>
          <note>
            Fru talman! Med detta vill jag instämma i de yrkanden som framställts
            tidigare från moderat håll.
          </note>
          <note type="speaker">
            Anf. 82 PER ROSENGREN (v) replik:
          </note>
          <note>
            Fru talman! Vi har hört vad den moderata politiken för skattesänkningar
            går ut på. Det finns inte en enda skatt ni inte vill sänka. Det
            skulle möjligen vara kommunalskatten. Där är ni inte inne och
            klampar i riksdagen, men det är ju en kommunal angelägenhet.
          </note>
          <note>
            Ute i kommunerna vill ni sänka den också.
          </note>
          <note>
            Carl-Erik Skårman tar upp tomträtt och byggnad på ofri grund.
            Jag har själv en sommarstuga på ofri grund. Det är klart att jag
            ska betala fastighetsskatt på det förväntade försäljningsvärdet.
            Taxeringsvärdet motsvarar 75 % av det. Taxeringsvärde och försäljningsvärde
            påverkas de facto ibland av upplåtelseformen för marken - om man
            äger marken eller innehar den med tomträtt.
          </note>
          <note>
            De regler som gäller för tomträtt i städer innebär att det är
            i stort sett samma sak som att äga tomten.
          </note>
          <note>
            Det är ingen större skillnad i dag, med de trygghetssystem som
            finns. Det påverkar också marknadspriset. Det är marknadspriset
            som ska ligga till grund för taxeringsvärdet. Vem som sedan ska
            betala fastighetsskatten är ointressant i sammanhanget. Den kommer
            ändå att tas ut på tomträttsavgälden i motsvarande mån, precis
            som Skårman säger. Varför krångla till det i onödan?
          </note>
          <note>
            Hur ska man göra med alla de privata fastighetsägare som upplåter
            tomträtter? Menar Skårman att man ska ta ut fastighetsskatt fullt
            ut? Det gör man i vissa fall. De får betala fastighetsskatt på
            hela fastigheten. Sedan betalar de enskilda husägarna fastighetsskatt
            på den del av värdet som deras hus betingar.
          </note>
          <note type="speaker">
            Anf. 83 CARL-ERIK SKÅRMAN (m) replik:
          </note>
          <note>
            Fru talman! Det är riktigt som Per Rosengren säger, att kommunerna
            fortfarande har möjlighet att bestämma kommunalskatten själva.
            Men det kanske vi får ta upp i ett annat sammanhang.
          </note>
          <note>
            Per Rosengren menar att det är konstigt att man inte skulle betala
            fastighetsskatt som tomträttsinnehavare. Jag menar att det är
            tvärtom. Det gäller att räta ut konstigheten och låta markägaren
            betala fastighetsskatten. Sedan får markägaren ha ett civilrättsligt
            avtal med arrendatorn, i detta speciella fall ett tomträttsavtal,
            där man avgör hur betalning ska ske till markägaren. Det är det
            naturliga. Det konstiga och avvikande är som det ser ut i tomträttssammanhang.
          </note>
          <note type="speaker">
            Anf. 84 PER ROSENGREN (v) replik:
          </note>
          <note>
            Fru talman! Jag försökte förklara att man betalar fastighetsskatt
            med en viss procentsats på 75 % av marknadsvärdet. Det är marknadsvärdet
            som ligger till grund för fastighetstaxeringen. Det är för mig
            obegripligt varför ska man dela upp det som Skårman vill. Det
            är fortfarande marknadsvärdet som ligger till grund för fastighetsskatten.
            Marknadsvärdet påverkas av om man äger tomten eller innehar den
            med tomträtt. Det är fortfarande marknadsvärdet som ligger till
            grund. Annars skulle man skapa en mycket märklig situation på
            fastighetstaxeringsområdet. Det som
          </note>
          <note>
            Skårman föreslår skulle skapa oerhört mycket problem och bli
            ganska orättvist.
          </note>
          <note>
            Som sagt, det är marknadsvärdet som är det intressanta. Det ligger
            till grund för fastighetsskatten.
          </note>
          <note type="speaker">
            Anf. 85 CARL-ERIK SKÅRMAN (m) replik:
          </note>
          <note>
            Fru talman! Vad jag säger är att man ska göra det enkelt. Man
            ska ta ut fastighetsskatt av fastighetsägaren. Det säger Per Rosengren
            att han inte förstår. Han tycker att det är krångligt. Men någon
            ordning måste det väl vara även på fastighetsskatten.
          </note>
          <note>
            Tomträttsavgälden är ytterst beroende av marknadsvärdet, eftersom
            det är beroende av taxeringsvärdet, precis som fastighetsskatten.
            Då är det rimligt att tomträttsinnehavaren får betala sin avgäld
            i ett och samma skeende till markägaren. Markägaren äger faktiskt
            marken, något som de socialistiska partierna dessutom brukar betrakta
            som en stor fördel. Jag vet inte vari den ligger, men det brukar
            framställas på det viset.
          </note>
          <note type="speaker">
            Anf. 86 LENNART FRIDÉN (m):
          </note>
          <note>
            Fru talman! Jag vet inte vad en jurist skulle ha sagt om det
            senaste meningsutbytet. Faktum är att det är marken som är fastigheten.
            Vad som diskuteras här är uppenbarligen en husskatt, och det är
            inte samma sak.
          </note>
          <note>
            Fru talman! Per Rosengren har tidigare i dag sagt att människor
            för moderaterna är de som bor i storstadsområdena med betalda
            villor. Människor, Per
          </note>
          <note>
            Rosengren, är för oss alla. Det är också de småstugeägare längs
            t.ex. Bohuskusten. Hustrun kanske bara har folkpension. Den gamle
            pensionären äger ett hus som han har byggt med egna händer på
            40-talet. Hans förmögenhet är något som bara finns på papperet.
            Det går som bekant inte att äta vare sig plank eller eternitplattor.
          </note>
          <note>
            Nu blir det höjningar av både förmögenhetsskatt och fastighetsskatt.
            Det rör sig här om en fiktiv förmögenhet. Dessutom drabbas dessa
            människor rejält av de skatteökningar på bränsle som gjorts på
            senare år. Var och en förstår då att vissa av dessa människor
            inte kommer att ha råd att bo kvar. De har inte ens en marginal
            för de ökande boendekostnaderna som ni efter protester har infört
            som ett tak. Lisbeth Staaf-
          </note>
          <note>
            Igelström talade om att fribeloppen har höjts. Men det hjälper
            ändå inte.
          </note>
          <note>
            Ofta är de här husen, som sagt, byggda för egen hand. Nu tvingas
            en del av dem ur släkten - fastigheter i ett kanske än så länge
            attraktivt område men där attraktiviteten kommer att minska väsentligt
            när det bara är sommarboende i området och när skolan, butiken,
            Posten och busslinjen lagts ned och färjelinjen dragits in. Det
            är dessa som vi talar för och det är dessa som vi inte glömmer
            men som uppenbarligen har glömts från majoritetens sida.
          </note>
          <note>
            En annan fråga som jag tänkte beröra och som, liksom den första
            frågan, är något som jag har motionerat om gäller sambeskattningen,
            som ju har diskuterats ganska mycket här i dag.
          </note>
          <note>
            Tidigare i dag diskuterades bl.a. punktskatten. Det sades att
            den är till för att motverka vissa oönskade företeelser, inte
            primärt för att få in pengar till statskassan. Jag kan inte se
            annat än att den här sambeskattningen, som en del vill ha kvar,
            är en typ av punktskatt - punktskatt på äktenskap. Med vilka motiv?
            kan man fråga sig.
          </note>
          <note>
            Jag skulle vilja höra om någon i majoriteten kan försvara den
            orättvisa som här råder. När statsfinanserna medger, sade Matz
            Hammarström. Orättvisor kan man tydligen ta bort endast när statsfinanserna
            medger det - annars kan de finnas kvar. Det är, tycker jag, ett
            oerhört svagt argument.
          </note>
          <note>
            Fru talman! Om det hade varit till någon nytta skulle jag självfallet
            ha yrkat bifall till mina motioner men det ska jag inte göra.
            I stället nöjer jag mig med att ställa mig bakom de yrkanden som
            tidigare har gjorts av moderater. Här finns alltså två punkter
            där det är fullt av fläckar på vårt svenska ekonomiska samhälle.
            Redan nu skulle vi kunna göra någonting rejält men majoriteten
            är inte beredd att göra någonting.
          </note>
          <note type="speaker">
            Anf. 87 PER ROSENGREN (v) replik:
          </note>
          <note>
            Fru talman! Lennart Fridén beskriver faktiskt ett verkligt problem,
            nämligen situationen i en del attraktiva områden. Det gäller också
            situationen i storstadsområden i Stockholm. På sikt kommer det
            i stort sett bli fråga om områden i stort sett bara för folk med
            tjocka plånböcker, dock inte på grund av skatten utan på grund
            av de marknadsvärden som de här fastigheterna betingar. Det finns
            snart inte någon normalinkomsttagare som kan skaffa sig en villa
            i
          </note>
          <note>
            Stockholm, utan småhusboendet kommer i princip att vara reserverat
            för folk med ganska tjocka plånböcker.
          </note>
          <note>
            Det enda som motverkar denna höjning när det gäller prisbilden
            är faktiskt fastighetsskatten. Släpps denna kommer priserna att
            i motsvarande mån raka i höjden - s.k. kapitaliseringseffekter.
            Forskare och alla andra är totalt eniga om att de kapitaliseringseffekterna
            i stort sett är hundraprocentiga i detta sammanhang. Frågan är
            bara om hyran ska betalas över ränta eller över fastighetsskatt;
            så enkelt är det.
          </note>
          <note>
            Man vurmar för områden utanför Göteborg och för de kustnära boende
            men på sikt är det naturligtvis ett stort problem att endast kapitalstarka
            människor kommer att köpa upp i dessa områden. Det hela har alltså
            inte med fastighetsskatten som sådan att göra.
          </note>
          <note>
            Med den begränsningsregel som kommer att införas ser man till
            att de som har låga inkomster kommer undan när det gäller fastighetsskatten.
            Jag har tidigare förklarat vad vi anser om förmögenhetsskatten
            och hur vi är beredda att lösa det problemet.
          </note>
          <note type="speaker">
            Anf. 88 LENNART FRIDÉN (m) replik:
          </note>
          <note>
            Fru talman! Per Rosengren försöker undvika den fråga som jag
            tog upp, nämligen att hans stora problem är de som i framtiden
            kommer att äga de här fastigheterna, inte de som bor i dem i dag
            och som blir tvungna att lämna dem.
          </note>
          <note>
            Jag kan tala om för Per Rosengren att varken fiskare Ludvigsson,
            fiskare Patriksson eller fiskare
          </note>
          <note>
            Karlsson skulle vilja sälja sina hus men de kommer att bli tvungna
            att göra det.
          </note>
          <note>
            Så enkelt är det, säger Per Rosengren. Ja, det är väldigt enkelt.
            Man skulle kunna göra något åt den galna fastighetsbeskattning
            som vi har - i kombination, som jag tidigare sagt, med förmögenhetsskatten
            och med alla andra skatter som har drabbat den här typen av människor.
            Det är dessa som vi också talar för men det finns ingen anledning
            att så att säga haka fast sig vid och bara hänvisa till att detta
            är ett problem som beror på att folk som har mer pengar än förstånd
            kan köpa nästan vad som helst till vilket pris som helst. Vi slåss
            för dem som i dag bor i nämnda hus och som med egna händer har
            skapat dem. Detta är det stora problemet, inte det som Per Rosengren
            tar upp!
          </note>
          <note type="speaker">
            Anf. 89 PER ROSENGREN (v) replik:
          </note>
          <note>
            Fru talman! På sikt är det största problemet faktiskt att man
            får den här typen av omvända getton och det tycker jag är ett
            betydligt större problem. Det andra problemet löser vi genom begränsningsregeln
            -
          </note>
          <note>
            genom att ta upp bara halva taxeringsvärdet vid förmögenhetsbeskattningen.
            Den och den fiskaren kommer att klara att bo kvar genom denna
            begränsningsregel. Fiskare har ju inte särskilt höga taxerade
            inkomster. 5 % på en icke väldigt hög inkomst tror jag att de
            klarar att betala i fastighetsskatt. Genom begränsningsregeln
            löses problemet; det kan jag lova
          </note>
          <note>
            Lennart Fridén. Får vi dessutom igenom att halva taxeringsvärdet
            ska tas upp vid förmögenhetsbeskattning undanröjs även det problemet.
          </note>
          <note type="speaker">
            Anf. 90 LENNART FRIDÉN (m) replik:
          </note>
          <note>
            Fru talman! Nej, begränsningsregeln kommer inte att lösa problemet.
            Den gamle pensionerade fiskaren, med hustru som bara har folkpension
            och som har varit hemma och snutit ungar och skött hemmet, klarar
            inte av detta när förmögenhetsskatten tillkommer på en förmögenhet
            som inte delas, när fastighetsskatten ökar och när bränslekostnaderna
            ökar. Vidare gäller det övriga problem som människorna möter.
          </note>
          <note>
            Dessutom har man varit väldigt duktig när det gäller att inte
            ge kompensation för fördyringar när det gäller pensionsutbetalningar
            etc. Nej, det här löser inte problemen!
          </note>
          <note>
            Vi slåss för att dessa människor inte ska få de problem som Per
            Rosengren, som tydligen är den ende som i dag svarar för majoriteten
            här, skapar med sin politik.
          </note>
          <note>
            Anf. 91 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! Jag har inte för avsikt att dra i gång en ny debatt.
            Men den nya debatteknik som Lisbeth
          </note>
          <note>
            Staaf-Igelström använder sig av genom att i en replik till en
            företrädare för ett annat parti säga något om
          </note>
          <note>
            Moderaterna - någonting som dessutom är fel - gör att jag inte
            kan låta bli att gå upp i talarstolen för att bemöta det. Därför
            vill jag till protokollet få antecknat att Moderaterna inte har
            föreslagit att avdragsrätten för räntor på boendelån ska avskaffas.
          </note>
          <note>
            Anf. 92 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Fru talman! Det var mycket välgörande att få det svaret från
            Marietta de Pourbaix-Lundin. När Bo
          </note>
          <note>
            Lundgren var ansvarig för skattepolitiken höll han med om att
            beskattning av fastigheter är en nödvändig konsekvens av kapitalbeskattningen
            och att ett avskaffande av fastighetsskatten i konsekvensens namn
            bör innebära att man avskaffar avdragen för räntekostnaderna.
            Så uttryckte han det på sin tid.
          </note>
          <note>
            Sedan har jag aldrig hört någon moderat företrädare säga någonting
            på denna punkt. Jag har tagit upp frågan i några debatter men
            aldrig fått något svar. Jag tackar alltså, fru talman, för detta
            klara svar från
          </note>
          <note>
            Moderaterna.
          </note>
          <note type="speaker">
            Anf. 93 PER ROSENGREN (v) replik:
          </note>
          <note>
            Fru talman! Jag ska väl inte gå händelserna i förväg men när
            det här ärendet är färdigbehandlat kommer vi in på betänkande
            SkU19 som handlar om kapitalbeskattning. I en reservation föreslår
            ni en sänkning av kapitalinkomstskatten till 15 %. Det innebär
            en halvering av avdragsrätten. Menar ni att man ska ha avdragsrätt
            fullt ut och sedan bara en inkomstbeskattning med 15 %? Någonstans
            måste ni väl agera på något sätt ärligt. Vad ni i dag kommer att
            föreslå är alltså en halvering av avdragsrätten. På annat sätt
            kan jag inte tolka det.
          </note>
          <note>
            Anf. 94 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Det är tydligen nästa betänkande på föredragningslistan
            som Per Rosengren tänker på. Ja, det är funderingar som Moderaterna
            har på sikt men vi har inte diskuterat en hopblandning av räntorna
            för boende på detta sätt.
          </note>
          <note type="speaker">
            Anf. 95 PER ROSENGREN (v) replik:
          </note>
          <note>
            Fru talman! Nu blir jag allvarligt oroad. Marietta de Pourbaix-Lundin
            som företräder det näst största partiet i Sveriges riksdag inbillar
            sig tydligen att man kan ha en 30-procentig avdragsrätt och en
            inkomstskatt på 15 %. Det är uppseendeväckande att det från en
            företrädare för det näst största partiet i Sveriges riksdag visas
            en så total okunskap om vad en sådan politik kan innebära när
            det gäller "låneringar" och skatteundandragande. Jag måste säga
            att jag är chockad.
          </note>
          <note>
            Anf. 96 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Det är lätt att chocka Per Rosengren.
          </note>
          <note>
            Det har jag märkt. Han har varit ganska upprörd tidigare och
            försökt få upp mig i talarstolen.
          </note>
          <note>
            Jag har sagt vad som gäller. Det som finns där är förslag på
            sikt. De är inte finansierade och finns inte på något sätt med
            i Moderaternas budgetförslag.
          </note>
          <note type="speaker">
            Anf. 97 MARGARETA CEDERFELT (m):
          </note>
          <note>
            Fru talman! Jag har begärt ordet med anledning av att jag har
            skrivit två motioner som behandlas i detta ärende. De handlar
            om just fastighetsskatten och sambeskattningen av förmögenhet.
            Dessa två frågor hänger ihop.
          </note>
          <note>
            Jag anser att fastighetsskatten bör avskaffas. Vad det är som
            har hänt nu är att majoriteten säger sig ha gjort omfördelningar,
            sänkt skatten osv. Det gäller inte i den valkrets som jag representerar.
          </note>
          <note>
            I Stockholm har höjningarna av fastighetsskatten varit 70, 80,
            90, 120 och 130 %. Detta är något som drabbar alla boende i Stockholm.
            Visserligen säger företrädare för majoriteten här att begränsningsregler
            har införts osv.
          </note>
          <note>
            Skippa det där med begränsningsregler! Avskaffa fastighetsskatten
            i stället! Gör ett enkelt och tydligt system, så att medborgarna
            vet vad det är för regler som gäller! Gör det möjligt att bo!
            Att bo är en mänsklig rättighet. Pensionärerna drabbas, barnfamiljerna
            drabbas, medelålders drabbas osv. Fastighetsskatten slår, och
            den slår hårt.
          </note>
          <note>
            När det gäller sambeskattningen av förmögenhet tycker jag att
            det i Sverige på 2000-talet är dags att avskaffa den. Sambeskattningen
            av inkomst är avskaffad. Ta steget fullt ut: Avskaffa också sambeskattningen
            av förmögenhet!
          </note>
          <note>
            Jag ber att få instämma i de moderata yrkandena.
          </note>
          <note type="speaker">
            Anf. 98 PER ROSENGREN (v):
          </note>
          <note>
            Fru talman! Jag har räknat upp alla skatter som
          </note>
          <note>
            Moderaterna vill ta bort i de här betänkandena. Fastighetsskatten
            ska bort. Jag fick inte svar om det gäller samtliga punktskatter
            eller om man ska behålla någon. Man ska sänka momsen - om det
            ska vara till
          </note>
          <note>
            15 eller 20 % vet jag inte. Man ska ta bort statsskatten, slopa
            förmögenhetsskatten, slopa dubbelbeskattningen och sänka kapitalinkomstskatten.
          </note>
          <note>
            Här i kammaren tror jag att det finns sex partier som i väldigt
            stor utsträckning värnar om den generella välfärden, men Moderaterna
            gör det inte.
          </note>
          <note>
            Ni menar att man helt enkelt kan ta bort de här skatterna, antingen
            det är fastighetsskatt eller vad det är. Ni bryr er inte om vilka
            effekter det får. Att det faktiskt är de med låga inkomster som
            gynnas av generella välfärdssystem är allmänt omvittnat och belagt.
            Men er politik kommer att gynna dem med höga inkomster i allra
            högsta grad. De kommer att betala sina system och ändå få väldigt
            mycket pengar kvar, medan de med låga inkomster kommer ut mycket
            sämre.
          </note>
          <note>
            Titta på summan av era skattesänkningsförslag och plocka inte
            bara ut ett! Då kommer de som ni säger er värna om att förlora
            oerhört mycket på det systemskifte som ni ligger bakom.
          </note>
          <note type="speaker">
            Anf. 99 MARGARETA CEDERFELT (m):
          </note>
          <note>
            Fru talman! Det går att se på saker och ting väldigt olika, och
            vi har uppenbarligen olika synsätt. Per
          </note>
          <note>
            Rosengren är välkommen att följa med mig runt i
          </note>
          <note>
            Stockholm och göra besök i bostadsområdena för att just höra
            hur fastighetsskatten drabbar. 70-, 80- och
          </note>
          <note>
            90-procentiga höjningar av fastighetsskatten, vad är det om inte
            konfiskation? Vad är det om inte att göra det omöjligt för människor
            att bo kvar i sina fastigheter?
          </note>
          <note>
            Att här tala om begränsningsregler, vad innebär det mer än att
            göra människor ytterligare beroende av de politiska besluten?
            Om inkomsten ökar så minskar ju möjligheten att få tillgodoräkna
            sig avdrag, dvs.
          </note>
          <note>
            möjligheten att påverka sin ekonomiska situation är lika med
            noll. Dessutom har det stora flertalet boende i Stockholm så pass
            höga förmögenhetsvärden på sina fastigheter att begränsningsregeln
            inte kommer att vara tillämpbar. Vad är detta?
          </note>
          <note type="speaker">
            Anf. 100 PER ROSENGREN (v):
          </note>
          <note>
            Fru talman! Det är alldeles riktigt att begränsningsregeln inte
            tar hand om förmögenhetsskatten.
          </note>
          <note>
            Det har jag försökt förklara under lång tid, men det kanske inte
            har gått hem att vi har ett förslag att man ska ta med halva taxeringsvärdet
            i förmögenhetsberäkningen. Då löser man, tillsammans med begränsningsregeln,
            de problem som är akuta. Jag ska inte nämna några föreningar eller
            organisationer som har uttryckt till mig att de akuta problemen
            då kommer att försvinna. Det är sådana som normalt sett värnar
            de här människorna.
          </note>
          <note>
            Jag har ännu inte fått svar av någon moderat på frågan hur ni
            ska göra med hyreshusen som är dubbelbeskattade. Om ni tar bort
            fastighetsskatten, ska ni då skicka in bidrag till hyresgästerna?
            Det är fullkomligt klarlagt att det är en dubbelbeskattad boendeform.
            Där ska man ta bort fastighetsskatten under förutsättning att
            den är kvar på villorna. Nu vill ni ta bort den. Då måste ni alltså
            gå in och subventionera hyreshusen. Jag har inte sett någonstans
            att ni gör ett enda jota för hyresgästerna - de existerar inte
            i er verklighet. Det är bara att konstatera det.
          </note>
          <note>
            Åk ut och prata med hyresgästföreningar och med hyresgäster och
            ge dem de förslag som ni har att fortsätta att överbeskatta den
            boendeformen därför att ni bara vill gynna villaboendet! Det är
            det som Moderaterna säger. Det är belagt i utredning efter utredning
            att det är faktum; det går inte att slingra sig ifrån det.
          </note>
          <note>
            Ni har själva accepterat den bilden. Men ni gör inte någonting
            åt det, för ni ska fortsätta att överbeskatta hyresgästerna.
          </note>
          <note>
            Anf. 101 MARGARETA CEDER-
          </note>
          <note>
            FELT (m):
          </note>
          <note>
            Fru talman! Frågan vem det är som fortsätter att dubbelbeskatta
            och beskatta extra kan vi diskutera länge. Vad jag har tagit upp
            här är just hur fastighetsskatten slår på boende i Stockholm.
            Det gäller boende i villa. Det kommer att gälla boende i bostadsrätt
            och också i hyresrätt, med den politik som majoriteten för.
          </note>
          <note>
            Per Rosengren är välkommen att följa med mig runt i Stockholm
            och se hur det ser ut, att diskutera med barnfamiljen som har
            fått en kalkyl på sitt boende för två år sedan och som nu till
            sin förtvivlan ser att kalkylen inte håller, med det äldre par
            som har amorterat av sina lån inom utsatt tid och räknat med att
            klara av sitt boende till relativt låg kostnad och som nu ser
            att det inte går längre.
          </note>
          <note>
            Vad är det för politik som majoriteten för som driver folk från
            hus och hem? Att stå här och tala om att ni har sänkt skatten
            och att ni tar ansvar håller inte.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 12 §.)
          </note>
          <note>
            8 § Motioner om företags- och kapitalbeskattning
          </note>
          <note>
            Föredrogs skatteutskottets betänkande 2000/01:SkU19
          </note>
          <note>
            Motioner om företags- och kapitalbeskattning.
          </note>
          <note type="speaker">
            Anf. 102 CARL ERIK HEDLUND (m):
          </note>
          <note>
            Fru talman! I ett bra land lönar det sig att arbeta, lönar det
            sig att spara och lönar det sig att utbilda sig.
          </note>
          <note>
            Det ska löna sig att ta risker i eget och andras företagande.
            Så ser vi moderater på skattepolitiken.
          </note>
          <note>
            I betänkandet SkU19 behandlas samtliga dessa begrepp med en tyngdpunkt
            på sparande och företagande. Det har lämnats ett stort antal motioner
            som behandlas i detta betänkande. De flesta av dem är insiktsfulla
            när det gäller att förbättra villkoren för medborgarna så att
            Sverige utvecklas åt rätt håll för samtliga medborgare.
          </note>
          <note>
            Utskottsmajoriteten avstyrker samtliga motioner.
          </note>
          <note>
            Det avslöjar samtidigt en ovilja att verkligen ha en dialog här
            i riksdagen om de utmaningar som landet står inför och hur vi
            bäst ska klara dessa.
          </note>
          <note>
            När man lyssnar på debatten här under förmiddagen får man lätt
            intrycket att en hel del företrädare för utskottsmajoriteten har
            läst en ledande artikel i en av våra mest citerade tidningar.
            Där står det: En klar princip bör trots allt vara, att om några
            ska leva på sin lön, bör det sannerligen i varje fall icke vara
            dessa högavlönade, vilka ju ha det bra ändå!
          </note>
          <note>
            Fru talman! På senare tid har alltfler uppmärksammat det åldrande
            Europa. Det föds färre barn, samtidigt som levnadsåldern stiger.
            Det medför nya utmaningar. Statsministern har utropat att fler
            barn måste födas, annars hotas samhällets grundläggande funktioner.
            Andra förordar en ökad invandring av yrkeskunniga personer, och
            andra åter talar om nödvändigheten av att vi höjer pensionsåldern.
            Få ägnar sig åt frågan varför det föds färre barn.
          </note>
          <note>
            Alla dubbelarbetande föräldrar som stressar och planerar för
            att hinna med att sköta sina arbeten bra och ge sina barn kärlek,
            omvårdnad, uppfostran och tid och samtidigt ska fundera på hur
            de ska hinna laga hängrännorna, städa hemmet, fixa bilen, tvätta
            och stryka, handla mat och klippa gräsmattan skulle vilja ha hjälp
            med en avlastning. Men det svenska skattesystemet är inte konstruerat
            för att lösa dessa problem. Skattekilarna gör att det i praktiken
            är näst intill omöjligt att köpa de tjänster som verkligen skulle
            kunna avlasta dessa familjer.
          </note>
          <note>
            Skatten är en tull på arbete. Köparna har inte råd att betala
            tullen om den är för hög, och därför skapas ingen marknad. De
            som gärna skulle vilja ha denna typ av arbete får arbeta svart
            eller inte alls. Det, fru talman, är ett slöseri med resurser
            på flera sätt: ekonomiskt och mänskligt.
          </note>
          <note>
            De fyra borgerliga partierna har i reservation 1
          </note>
          <note>
            påvisat vad en alternativ politik med sänkta marginaleffekter
            skulle kunna åstadkomma. Med ett avdrag på 50 % av kostnaderna
            för hushållsnära tjänster skulle en marknad för dessa tjänster
            kunna etableras.
          </note>
          <note>
            Ett stort antal personer skulle få ordentliga arbeten med alla
            samhälleliga förmåner. Riksskatteverket har uppskattat att 60
            miljarder i uteblivna skatteintäkter finns i den svarta sektorn,
            varav de hushållnära tjänsterna förmodligen svarar för merparten.
            Det skulle alltså inte kosta särskilt mycket att följa de borgerliga
            partiernas förslag. Tvärtom skulle det t.o.m. kunna öka skatteintäkterna.
          </note>
          <note>
            Barnfamiljer skulle då kunna få mer tid över till sina barn och
            få en mer harmonisk tillvaro. Detta är, vilket väl alla inser,
            en nödvändig förutsättning för ett ökat barnafödande.
          </note>
          <note>
            Varför, fru talman, ska det vara så svårt att ge barnfamiljer
            och andra denna ökade valfrihet? Det är en fråga som jag skulle
            vilja höra Per-Olof Svensson svara på i sitt anförande senare.
          </note>
          <note>
            Fru talman! Trots att regeringen titt som tätt hävdar att företagsklimatet
            i Sverige är gott visar statistik och enkäter att så inte är fallet.
            I dagens tidningar kan vi läsa om hur nyföretagandet sjunker kraftigt
            och om hur pessimismen sprider sig. Den grova diskrimineringen
            av företagare som finns i de s.k. 3:12-reglerna är ett belysande
            exempel på avogheten mot den grupp medborgare som arbetar för
            att utveckla Sverige.
          </note>
          <note>
            Alltsedan jag kom till riksdagen har jag kämpat för att avskaffa
            stoppreglerna och 3:12-reglerna som drabbar fåmansbolagen och
            deras ägare. De flesta stoppregler försvann också vid förra riksmötet,
            men två återstår.
          </note>
          <note>
            Hur kan utskottsmajoriteten framhärda i att makarna i ett fåmansföretag
            inte ska betraktas som individer, utan i stället som en enhet?
            Partiledarna för de tre partier som bildar utskottsmajoriteten
            pratar gärna vitt och brett om jämställdhet, men här finns beviset
            för att det inte gäller företagarfamiljer.
          </note>
          <note>
            Jag skulle, fru talman, vilja att Per-Olof Svensson förklarade
            för kammarens ledamöter varför denna uppenbara diskriminering
            fortsätter. Stoppregelutredningen föreslog avskaffande av regeln,
            men regeringen och riksdagsmajoriteten ville inte. En förklaring
            vore jag tacksam för.
          </note>
          <note>
            Fru talman! En annan diskriminerande särbehandling är den som
            gäller barn till företagare. Om de är under 16 år och under ferierna
            jobbar i familjens företag får de betala skatt från första kronan,
            och dessutom med den marginalskatt som föräldern har.
          </note>
          <note>
            En klasskompis som också jobbar kan utnyttja grundavdraget och
            får en helt annan nettoinkomst. Detta tycker jag är orättvist
            och diskriminerande.
          </note>
          <note>
            Vad tycker då utskottsmajoriteten om detta? Jo, den tycker att
            man inte ska göra någon förändring.
          </note>
          <note>
            Jag skulle gärna vilja höra Per-Olof Svensson utveckla tankegångarna
            bakom detta.
          </note>
          <note>
            Fru talman! I betänkandet behandlas också dubbelbeskattningen
            av bolagsinkomster. Jag vet inte hur många år detta har varit
            föremål för debatt i riksdagen. Även här är positionerna låsta.
          </note>
          <note>
            Under den senaste borgerliga regeringen avskaffades dubbelbeskattningen.
            Skatteutskottet har också på sina resor fått vittnesmål från framgångsrika
            företagare om hur det under det år när dubbelbeskattningen var
            avskaffad var möjligt för dem att ordna bl.a.
          </note>
          <note>
            successionen i företaget och dessutom ta ut en del av vinsten
            utan att åderlåta företaget.
          </note>
          <note>
            Dubbelbeskattningen av svenska aktieägare gör att dessa befinner
            sig i ett underläge gentemot utländska investerare. Dessa betalar
            ofta ingen avkastningsskatt, och realisationsvinsten är efter
            fem års innehav i snitt 4 % inom EU, medan de svenska ägarna får
            betala 30 % i skatt. Detta medför att kalkylen ser helt annorlunda
            ut, och resultatet är givet. Svensk skattepolitik på detta område
            syftar uppenbarligen till att minska det svenska ägandet av svenska
            företag.
          </note>
          <note>
            Fru talman! Kan Per-Olof Svensson förklara för kammarens ledamöter
            varför man ska beskatta riskkapital dubbelt upp jämfört med investeringar
            i t.ex.
          </note>
          <note>
            svenska statens obligationer?
          </note>
          <note>
            Fru talman! Inom EU har det diskuterats och t.o.m. beslutats
            om ett s.k. sparpaket som sägs syfta till att minska konkurrensen
            om kapital. Problemet är att nivåerna för beskattning av kapital
            är så olika inom EU och för den delen också i stora delar av världen
            utanför EU. Sverige ligger naturligtvis i topp med 30 %. Detta
            är ohållbart i en alltmer internationaliserad ekonomi.
          </note>
          <note>
            Vi har i vår reservation förordat en successiv sänkning mot 15-procentsnivån.
            Tillsammans med avskaffande av förmögenhetsskatten skulle det
            vara en värdefull vitalisering av svenskt näringsliv och lägga
            grunden för en god sparmiljö i Sverige. Det i sin tur är en förutsättning
            för att vi ska kunna ha en långsiktigt hållbar utveckling av den
            svenska ekonomin.
          </note>
          <note>
            Fru talman! Fastighetsinvesteringsbolag är en metod som möjliggör
            att fler medborgare kan vara med och placera i fastigheter än
            vad som i dag är möjligt. Det har gjorts flera utredningar om
            detta, och det har presenterats lagförslag. Det har varit seminarier,
            och vi har haft hearing i såväl finansutskottet som skatteutskottet
            kring detta. Men jag vill påstå att utskottsmajoriteten egentligen
            aldrig velat tränga in i problematiken ordentligt, och därför
            har det inte hänt någonting.
          </note>
          <note>
            För några veckor sedan skrev f.d. riksbankschefen
          </note>
          <note>
            Lars Wohlin en uppmärksammad artikel om att fastighetsinvesteringsbolagen
            även skulle kunna ha en positiv effekt för bostadsbyggandet, något
            som i positiva ordalag har kommenterats även av socialdemokrater.
            Även om dessa säger att fastighetsinvesteringsbolag ensamma inte
            kan ändra bostadsbyggandet i positiv riktning skulle det ändå
            vara ett viktigt steg.
          </note>
          <note>
            Motiveringen i betänkandet på denna punkt är minst sagt vag.
            Däremot finns det beskrivet hur man i
          </note>
          <note>
            Finland infört fastighetsfonder med ungefär samma innebörd som
            vårt förslag med positivt resultat. Min fråga till Per-Olof Svensson
            är därför: Vad är det egentligen som gör att majoriteten inte
            vill införa fastighetsinvesteringsbolag?
          </note>
          <note>
            Fru talman! Det finns 20 reservationer i detta betänkande. Moderaterna
            står bakom 16 av dem, varav
          </note>
          <note>
            12 stycken tillsammans med andra partier. Jag har anmält en talartid
            på 12 minuter och har nu använt 9
          </note>
          <note>
            minuter och 47 sekunder. Den övriga tiden bjuder jag
          </note>
          <note>
            Per-Olof Svensson på, så att han kan besvara mina frågor. Så
            yrkar jag bifall till reservation 1.
          </note>
          <note type="speaker">
            Anf. 103 HELENA HÖIJ (kd):
          </note>
          <note>
            Fru talman! I detta betänkande om motioner från allmänna motionstiden
            om företags- och kapitalbeskattning behandlas många angelägna
            frågor som lyfts fram i motioner från olika partier och enskilda
            riksdagsledamöter. De problem som tas upp i dessa motioner beror
            ofta på det generellt höga skattetryck som vi har på arbete i
            Sverige, som speciellt naturligtvis påverkar de branscher som
            är arbetsintensiva och som ibland brukar sammanfattas i benämningen
            tjänstesektorn.
          </note>
          <note>
            Vi ser tjänstesektorn som en stor framtida tillväxtsektor. Produktion
            och försäljning av tjänster kommer i framtiden att få allt större
            utrymme i relation till varuproduktion och varuförsäljning. För
            att det här ska kunna ske måste den ekonomiska diskriminering
            som i dag drabbar tjänsteföretag minska. Diskrimineringen består
            i att arbete i dag generellt beskattas hårdare än kapital. Stimulanser
            för att påskynda utvecklingen av antalet tjänsteföretag skulle
            få stora effekter när det gäller antalet nya jobb. Riksdagen bör
            därför ge regeringen till känna att det är angeläget för företagande
            och för samhällsekonomin att man sänker skatten på arbete. Därför
            yrkar jag bifall till reservation 1, under punkt 1.
          </note>
          <note>
            I den här reservationen skriver vi tillsammans med Moderaterna,
            Centern och Folkpartiet att nivån på beskattningen av arbete har
            stor betydelse för tillväxten och för hur företagssektorn utvecklas.
          </note>
          <note>
            Det är viktigt att vi skapar goda förutsättningar.
          </note>
          <note>
            En hög beskattning av arbete leder till en sämre fungerande arbetsmarknad,
            och med sänkt skatt på arbete skulle tillväxtkraften i ekonomin
            stärkas. Inte minst i förhållande till internationell konkurrens
            är det här viktigt. Flera branscher drabbas i dag inte bara av
            det höga skattetryck som vi har i Sverige utan också av de stora
            olikheter som råder i fråga om skattetryck mellan olika länder,
            som leder till konkurrensnackdelar för svenskt näringsliv.
          </note>
          <note>
            I betänkandet lyfts några särskilda branscher fram som drabbas
            av den höga beskattningen av arbete.
          </note>
          <note>
            Det gäller de hushållsnära tjänsterna, som vi hörde i föregående
            inlägg och som vi flera gånger har debatterat i den här kammaren.
            Det gäller turistnäringen, yrkesfiskarna och åkerinäringen. Åkerinäringen
            har också i ett annat avseende tuffa förutsättningar i Sverige.
            Det hörde vi min partikamrat Kenneth Lantz tala om när betänkandet
            om punktskatter debatterades.
          </note>
          <note>
            En annan grupp företag till vilka dagens skattesystem inte är
            anpassat är familjeföretag och andra fåmansbolag. I dag finns
            ett antal rent diskriminerande särregler för fåmansföretag. Reglerna
            är, trots att flera förändringar har gjorts sedan de infördes
            1990, fortfarande ofördelaktiga jämfört med dem som gäller för
            andra företag. Skattereglerna för fåmansbolag är dessutom ytterligt
            komplicerade.
          </note>
          <note>
            Ett särskilt problem gäller vad som ska ses som intäkt av kapital
            och vad som ska ses som inkomst av arbete, dvs. lön, av den utdelning
            som ägaren tar ut ur sitt företag. I dag gäller att som kapitalinkomst
            räknas endast ett belopp motsvarande statslåneräntan plus
          </note>
          <note>
            5 %. Resten räknas som lön och beskattas därefter.
          </note>
          <note>
            Innan ägaren betalar skatt på utdelningen har utdelningen också
            beskattats i företaget. Det är den s.k.
          </note>
          <note>
            dubbelbeskattningen. Också denna vill kristdemokraterna avskaffa,
            och det har vi en reservation om.
          </note>
          <note>
            Utgångspunkten måste ju vara att delägare i fåmansaktiebolag
            ska betraktas och behandlas lika som delägare i större bolag,
            och endast utdelning över ett belopp som skulle motsvara marknadsmässig
            lön bör beskattas som kapitalinkomst. På samma vis bör barn under
            16 år som jobbar i familjeföretag kunna få skälig ersättning utan
            att denna ska läggas på föräldrarnas inkomst och beskattas av
            dem, vilket är fallet i dag. En 15-åring som jobbar i familjeföretaget
            får t.ex. se sin lön lagd på mammans eller pappans lön, vilket
            med dagens marginaleffekter ofta leder till att han eller hon
            drabbas av mycket högre skatt än kompisen som har fått sommarjobb
            i samma företag eller om lönen hade kommit från någon annan arbetsgivare.
          </note>
          <note>
            Kristdemokraterna anser att förslag till nya och enklare regler
            som jämställer fåmansföretagen med andra företag snarast måste
            utarbetas. Också detta finns utvecklat i en reservation. Det är
            också viktigt att regeringen återkommer med förslag som möjliggör
            generationsskiften i familjeföretag utan att de samtidigt drabbas
            av högre kapitalskatter än icke familjeägda företag som byter
            ägare. Detta är ett problem inte minst för jord- och skogsbruken.
            Arvsoch gåvoskatterna försvårar och fördyrar generationsskiften
            i familjeägda företag genom att det i allmänhet måste tas likvida
            medel ur företaget för att betala skatterna, och på så sätt försvagas
            företaget finansiellt av arvsskiftet.
          </note>
          <note>
            En översyn bör göras av arvs- och gåvoskattereglerna. Det rimliga
            vore att företagsförmögenhet, dvs.
          </note>
          <note>
            arbetande kapital, i princip undantas från arvs- och gåvoskatt
            för att man ska kunna hålla samman familjeföretag vid generationsskiften.
            Regeringen bör återkomma till riksdagen med förslag till förbättringar
            i denna fråga. Här har vi en reservation, nr 16, under punkt 14,
            som jag också vill yrka bifall till.
          </note>
          <note type="speaker">
            Anf. 104 ROLF KENNERYD (c):
          </note>
          <note>
            Fru talman! En av Centerpartiets tre högst prioriterade skattesänkningar
            de närmaste åren är en sänkning av arbetsgivaravgiften för småföretagen.
            Våra övriga prioriterade skattesänkningar är en sänkning av inkomstskatten
            vid låga och normala inkomster och en sänkning av fastighetsskatten.
          </note>
          <note>
            Vi anser att sänkningen av arbetsgivaravgiften bör ske enligt
            den modell som etablerades under förra mandatperioden, då Centerpartiet
            i samarbete med regeringen fick gehör för sina strävanden under
            många år att åstadkomma en lättnad för småföretagen i detta hänseende.
            Modellen innebär att arbetsgivaravgiften sänks med fem procentenheter
            på en lönesumma, för närvarande upp till 852 000 kr. Modellen
            gäller alla företag och koncerner, stora som små. Men effekterna
            blir väldigt olika. Fem procentenheter på upp till 852 000 kr
            ger påtagliga effekter för det lilla företaget, medan de blir
            omärkbara eller försumbara för de stora drakarna, som Volvo, Stora
            Enso, Ericsson och vad de nu heter.
          </note>
          <note>
            Vi vill nu gå vidare på den inslagna vägen genom att ytterligare
            sänka med fem procentenheter på en så småningom ytterligare förhöjd
            lönesumma. Det finns goda skäl för detta. Det viktigaste är att
            det utgör en välbehövlig stimulans för småföretag att växa och
            bidrar därmed till sysselsättning och tillväxt i ekonomin, vilket
            i sin tur är en förutsättning för en ökad livskvalitet och en
            ökad välfärd. Ett annat skäl är att det statistiskt sett är väl
            belagt att andelen sjukskrivningstimmar i småföretag är väsentligt
            lägre än i de större företagen. Det här innebär att belastningen
            på sjukförsäkringen är väsentligt lägre när det gäller anställda
            i småföretag än anställda i de större företagen. Därmed är det
            logiskt att premiera de små företagen, därför att de inte belastar
            socialförsäkringarna i samma utsträckning.
          </note>
          <note>
            Det är dessutom det bästa sättet att i ett generellt system underlätta
            för arbetsintensiva företag, främst tjänsteföretag, att sänka
            arbetsgivaravgifterna på det sätt som vi har föreslagit. Det här
            förslaget behandlades under höstens budgetbehandling. Det avslogs,
            men jag har ändå valt att beröra det här och nu just därför att
            vi lägger en sådan vikt vid dess genomförande, och vi kommer oförtrutet
            att återkomma tills vi har lyckats skapa majoritet för förslaget.
          </note>
          <note>
            Fru talman! Det är en samstämmig uppfattning bland ekonomer och
            andra bedömare att det är just i småföretagen som tillväxten i
            sysselsättningen i näringslivet framför allt genereras i framtiden.
            Därför är det så viktigt att undanröja skattemässiga hinder för
            att så ska kunna ske. Det gäller framför allt lättnader i reglerna
            för fåmansföretag. Det handlar om lättnader för att man ska kunna
            se till att generationsskiften kan komma till stånd i familjeföretag
            och om att ge ökade möjligheter till periodiseringar via periodiseringsfonder,
            vilket i sin tur skulle öka investeringsbenägenheten i dessa småföretag.
          </note>
          <note>
            I ett antal reservationer lämnas goda förslag till hur denna
            stimulans kan ske, varav jag yrkar bifall till reservationerna
            15 och 16.
          </note>
          <note type="speaker">
            Anf. 105 JOHAN PEHRSON (fp):
          </note>
          <note>
            Fru talman! Nya situationer kräver nya ställningstaganden. Nya
            konjunkturlägen däremot kräver inte alltid nya ställningstaganden
            på skatteområdet.
          </note>
          <note>
            Om vi nu kan se intressanta dominoeffekter i den offentliga statistiken
            - när det gäller allt från inköpsindex till sysselsättningsökning,
            eller snarare minskning av sysselsättningsökningen, antalet nyanmälda
            platser och i slutändan, om något år, effekter på statsfinanserna
            - aktualiseras åter skattesystemets struktur, inte minst på företags-
            och kapitalområdet.
          </note>
          <note>
            Den senaste viktiga strukturreformen på området var skattereformen
            för snart tio år sedan. Den utgjorde ett viktigt steg när det
            gällde att råda bot på den snårskog av undantag och konstiga drivkrafter
            som successivt byggts in i systemet. Samtidigt vanns en bred acceptans
            för att marginalskatter och marginaleffekter var problematiska
            och skulle bekämpas, inte bara för höginkomsttagare.
          </note>
          <note>
            Det har nu gått tio år sedan dess, och mycket har förändrats.
            Inte minst har omvärlden förändrats. Vi har i dag mer lättrörlighet.
            Vi har beskådat en fantastisk teknisk utveckling som gör att kapital,
            människor och företag i dag kan flytta ganska fritt. Det är i
            grunden någonting positivt. Liberaler är positiva till förändringar
            som ökar friheten och möjligheten att röra sig. Men det för ju
            med sig effekter som vi rimligen måste behandla här i kammaren.
            Jag tänkte göra just det nu. Jag hoppas att mina kolleger från
            Socialdemokraterna då inte enbart hänvisar till den sittande utredningen.
          </note>
          <note>
            Skattepolitiken måste utformas dels utifrån de olika skatternas
            tänkbara utformning och snedvridande eller konkurrensnedsättande
            effekt, dels utifrån hur mycket beskattning totalt som kan anses
            vara acceptabelt. Givetvis påverkas den totala skattenivåns skadliga
            effekter av vilken mix av skatter som finns, och hur dessa utformas
            för individen, samhällsekonomin och dynamiken kan ju variera.
          </note>
          <note>
            Någonstans finns en effektiv balanspunkt för fördelar och nackdelar
            med varje enskild skatt såväl som det totala skatteuttaget. Denna
            balanspunkt formas såväl av våra värderingar och vår politiska
            ideologi som, inte minst, av den praktiska verkligheten. Även
            om våra värderingar i Folkpartiet inte har ändrats har situationen
            i samhället gjort det, inom Sverige och globalt. Nu är det dags
            att rita om kartan, för verkligheten har förändrats.
          </note>
          <note>
            Tyvärr är det tydligt att majoriteten och socialdemokraterna
            inte längre beskattar vad de vill utan vad de med viss effektivitet
            kan beskatta. Det visar, menar jag, denna värld av undantag på
            skatteområdet -
          </note>
          <note>
            undantag för utländska experter; undantag för danskar i söder;
            undantag för fattiga fastighetsägare, vilket vi har pratat om
            tidigare i dag; undantag för miljardärer, vilket vi också har
            pratat om. Det är bara några exempel på vad jag tror att vi kan
            få möta mer av om vi inte handfast agerar efter de rekommendationer
            som många ger. Det gäller inte bara Folkpartiet, utan vi kan läsa
            om detta i diverse utredningar - inte minst från Skatteverket
            självt, som bäst av alla vet vad som händer på det här området.
          </note>
          <note>
            Fru talman! Ericsson är ju ett för Sverige minst sagt viktigt
            företag. Det är bra. Jag hoppas att det ska bestå. Däremot hoppas
            jag inte att företaget ska vara så dominerande för arbetstillfällen
            och skatteintäkter som det är i dag. Det måste ringa en klocka
            även hos majoriteten när telekombranschen nu mognar och vi i
          </note>
          <note>
            Sverige drabbas av en modern brukskris, som i t.ex.
          </note>
          <note>
            Kumla eller Linköping.
          </note>
          <note>
            Lösningen på detta är inte helt självklart att fokusera all kraft
            på att göra det bättre bara för storföretagen. Lösningen, menar
            jag, handlar om att titta på skattestrukturen för små och medelstora
            företag. Hur behandlar vi dessa i Sverige i dag? Hur har det blivit
            så att vi har en så extremt skev företagarstruktur? Vi har väldigt
            många stora företag och en hel del enmansföretag - men väldigt
            få små och medelstora företag. Vad var det som en gång gjorde
            att Ericsson och andra i dag gigantiska svenska företag kunde
            växa? Vad var det som gjorde att ingenjörer och entreprenörer
            där kunde utveckla företaget, och varför ser vi inte samma växtkraft
            i dag? Det handlar naturligtvis om skattestrukturen.
          </note>
          <note>
            Folkpartiet liberalerna har under en lång tid förfäktat principen
            att skattestrukturen bättre måste uppmuntra arbete, sparande och
            risktagande. Det är viktigt för alla företag, men kanske allra
            viktigast i dag för våra mindre och medelstora företag.
          </note>
          <note>
            Det här leder mig in på frågan om småföretagsregler. Villkoren
            för företagande måste helt enkelt bli bättre. Visst har en del
            gjorts, men det räcker inte.
          </note>
          <note>
            Antalet företag har inte ökat i den utsträckning som vi bedömer
            är nödvändig. Någon tidigare talare var inne på en rubrik i en
            av dagens tidningar: Nyföretagandet minskar kraftigt. Detta är
            det stora problemet. Det här med Ericsson är en strukturkris som
            kanske skattesystemet inte kan göra så mycket åt.
          </note>
          <note>
            Den säkraste metoden för att få fler småföretagare, trots ekonomiska
            konjunktursvängningar, är att uppmuntra entreprenörskap och risktagande,
            både för svenskar och för utlänningar. Här har vi i Folkpartiet
            sett några nödvändiga åtgärder. En sådan är att se över arbetsgivaravgifterna
            i tjänstesektorn. Det måste bli billigare med dessa tjänster,
            som inte alltid är de mest produktiva. Framför allt är detta en
            åtgärd för att göra svarta jobb vita, som någon var inne på tidigare.
          </note>
          <note>
            Det gäller speciellt hushållstjänsterna, där vi från de fyra
            borgerliga partierna har ett gemensamt förslag sedan länge, ett
            väldigt bra förslag, för att få en stor mängd svarta jobb vita.
          </note>
          <note>
            Jag vill också belysa gränslandet när det gäller personaloptioner,
            där jag tycker att det borde vara tydligare kapitalbeskattning
            än den inkomstbeskattning som är i dag. Vi lyfter även fram sociala
            avgifter på vinstandelar, som också är en del av kapitalbildningen,
            och hur detta ska beskattas. Människor som är anställda ska få
            större anknytning och större del i vinsten i företag. Det kan
            vi påverka med skattesystemet.
          </note>
          <note>
            Folkpartiet har länge argumenterat för en lättnad i dubbelbeskattningen
            när det gäller företag. Den lättnad som har gjorts hittills har
            varit begränsad till onoterade bolag. Vi vill gå längre, och det
            har vi redovisat i våra motioner under många år. Dubbelbeskattningen
            är en oförsvarlig beskattning, eftersom det är positivt när man
            investerar riskkapital i företag i stället för att sätta in det
            på banken. Då går i och för sig banken in på riskkapitalmarknaden,
            till en rätt mycket högre ränta, men då är det alltså stora banker
            som sätter riktlinjer för företagen i stället för många små riskkapitalister,
            dvs. vanliga medborgare, som sätter in sina sparpengar.
          </note>
          <note>
            Sedan har vi stoppreglerna, fru talman. En del har försvunnit,
            men några är kvar. Vi har hört argumenten, så jag upprepar inte
            dem. Men det blir ju jättekonstigt för ungdomar som sommarjobbar
            i företag:
          </note>
          <note>
            En får nästan ingen skatt alls om han jobbar i en månad, men
            en får 55 % i skatt för att hans pappa råkar äga företaget. Det
            är väl bra att barnen arbetar och får lön för det, tycker jag.
          </note>
          <note>
            Viktigast av stoppreglerna är väl ändå de s.k.
          </note>
          <note>
            3:12-reglerna. En verklig förbättring av företagsklimatet förutsätter
            att de reformeras och att vi sänker den totala beskattningen.
            Det gäller särskilt detta med hur ägaren beskattas. Att man inte
            kan komma fram till ett system där man använder sig av någon sorts
            medellön i branschen och allt utöver detta tas till kapital är
            verkligen märkligt. Folkpartiet har senast uppmärksammat detta
            då utskottet gjorde någon justering i utkanten av dessa regler.
            Vi upprepade då vårt krav att detta borde göras genast. Men vi
            får väl se.
          </note>
          <note>
            Det finns ju en utredning på detta område också - en av många
            som vi har pratat om tidigare i dag.
          </note>
          <note>
            Statistiska centralbyrån definierar 96 % av alla företag som
            familjeföretag. Här kommer vi in på detta med generationsväxlingar,
            som vi också hört lite om tidigare. Det här måste underlättas.
            Här är jag däremot ganska öppen för en utredning, för här är jag
            lite osäkert på hur vi ska göra för att få detta att fungera effektivt.
            Jag hoppas att den utredningen arbetar väldigt snabbt och effektivt.
          </note>
          <note>
            Jag vill också ta upp frågan om skatt för snabbväxande företag
            och möjligheten till skattesemester.
          </note>
          <note>
            Det är en möjlighet för små företag som växer snabbt att ta allt
            sitt kapital och investera i företaget, så att man slipper vara
            beroende av nyemissioner eller av en bank som kanske ger en kalla
            handen.
          </note>
          <note>
            Avslutningsvis vill jag också ta upp reservationen om möjligheten
            att flytta placeringar i aktiefonder mellan olika fonder. Folkpartiet
            och Moderaterna har en reservation som jag tycker är mycket bra
            om möjligheten att byta aktiefond utan att utlösa beskattning.
          </note>
          <note>
            I dessa dagar när kursen rasar i vissa branscher, inte minst
            inom telekom, vore det ganska bra om vi kunde byta fonder innan,
            inte minst för oss som försöker spara till vår pension en gång
            i framtiden.
          </note>
          <note>
            Fru talman! Vi står som vanligt bakom våra reservationer, men
            för tids vinnande yrkar jag för Folkpartiets räkning bifall endast
            till reservationerna 10
          </note>
          <note>
            och 12.
          </note>
          <note type="speaker">
            Anf. 106 MATZ HAMMARSTRÖM (mp):
          </note>
          <note>
            Fru talman! Den svårighet som stjälpt många småföretag är periodiseringen
            i redovisningen. Avskrivningsmöjligheterna är starkt begränsade
            för de små företagen, och småföretagen i synnerhet kännetecknas
            av stora svängningar i verksamhetens omsättning och lönsamhet.
            Därför bör dagens möjligheter att periodisera ett överskott utökas
            och reavinstbeskattningen kunna skjutas upp. Det kan låta sig
            göras om tidsgränsen för redovisningsskyldigheten förlängs till
            två år.
          </note>
          <note>
            Nya företag startas ofta med hemmet som bas.
          </note>
          <note>
            Men med nuvarande schablonmässiga regler om avdrag för arbetslokal
            i egen bostad blir det ofta dyrare att jobba hemifrån än att hyra
            lokal någon annanstans. Därför bör avdragsmöjligheterna för arbetslokal
            i egen bostad ses över.
          </note>
          <note>
            Fru talman! Det har, särskilt i anslutning till pensionsreformen
            och det fria valet av fondplaceringar, växt fram ett antal olika
            fonder för mer eller mindre etiskt sparande. Kriterierna för vad
            som kallas etiska placeringar är allt annat än tydliga. De fondbolag
            som lanserat etiska fonder har ofta fått utstå hård granskning
            och mer eller mindre välgrundad kritik.
          </note>
          <note>
            Vi tycker från Miljöpartiets sida att det vore bra med miljöetiska
            fonder med tydliga kriterier. Det vore ännu bättre om avkastningen
            från de gröna fonderna beskattades lägre. Då skulle det bli mer
            attraktivt att placera privata pengar i miljöetiskt profilerad
            verksamhet.
          </note>
          <note>
            Med det vill jag yrka bifall till reservationerna 5
          </note>
          <note>
            och 11.
          </note>
          <note>
            Fru talman! Carl Erik Hedlund tar upp problemet att det föds
            för få barn i Sverige. Det är bra att han ser det problemet. Men
            hans lösningar stöder jag inte.
          </note>
          <note>
            Sänkt skatt är som vanligt den moderata lösningen på allt, också
            på detta.
          </note>
          <note>
            Vi har från Miljöpartiets sida gjort annat och föreslagit annat.
            Vi har tillsammans med socialdemokraterna och vänstern valt att
            höja grundbeloppet till föräldraförsäkringen kraftigt. Vi har
            valt att föreslå sänkt arbetstid, så att man har tid att själv
            laga den där hängrännan, sköta trädgården och hemmet i stället
            för att fortsätta jobba hälsan ur sig och stimulerad av sänkt
            tjänstebeskattning leja andra för att göra allt det man skulle
            vilja göra själv men inte hinner med.
          </note>
          <note>
            I det perspektiv Carl Erik Hedlund själv väljer att anlägga,
            dvs. att det föds för få barn i Sverige, framstår också det moderata
            förslaget om sänkt kapitalskatt som mycket egendomligt. Om kapitalskatten
            sänks till 15 % måste rimligen ränteavdragen sänkas till samma
            nivå, vilket skulle innebära ett dråpslag mot så gott som alla
            unga familjer som bor i egnahem. Marietta de Pourbaix-Lundin svarade
            mycket svävande och defensivt på Per Rosengrens kritik tidigare
            och jag undrar nu om Carl Erik Hedlund har samma hållning, som
            innebär ett slags devalvering av det egna förslaget, eller om
            han vågar stå för att det moderata förslaget om sänkt kapitalskatt
            också leder till sänkt avdragsrätt för bolåneräntor.
          </note>
          <note type="speaker">
            Anf. 107 JOHAN PEHRSON (fp) replik:
          </note>
          <note>
            Fru talman! Matz Hammarström tyckte med anledning av skatt på
            arbete att det var bra med sex timmars arbetsdag, så att vi inte
            ska jobba hälsan ur oss. I stället skulle vi hänga i hängrännorna
            hemma och laga dem för att ha lite mysigt med barnen. Var det
            så?
          </note>
          <note>
            Jag tycker att det låter livsfarligt att vi inte ska vara professionella.
            Jag föredrar att någon annan som är rätt mycket bättre på det
            än jag hänger på taket och lagar hängrännorna.
          </note>
          <note>
            Då är min fråga: Varför är Matz Hammarström och Miljöpartiet
            så mycket emot att vi har lite lägre beskattning på tjänster,
            så att vi kan låta mer professionella människor ta hand om saker
            i stället för att klåpare som jag ägnar sig åt att laga hängrännor?
          </note>
          <note type="speaker">
            Anf. 108 MATZ HAMMARSTRÖM (mp) replik:
          </note>
          <note>
            Fru talman! Det är möjligt att hängrännan inte var ett lysande
            exempel. Jag tog det av Carl Erik Hedlund. Men poängen här är
            att det finns bättre sätt att skapa mer tid för föräldrar att
            vara hemma med sina barn än att sänka skatten på tjänster. Ett
            sådant bättre förslag anser jag och Miljöpartiet är att sänka
            arbetstiden.
          </note>
          <note type="speaker">
            Anf. 109 CARL ERIK HEDLUND (m) replik:
          </note>
          <note>
            Fru talman! Matz Hammarström gör det ganska enkelt för sig. Vi
            diskuterar just nu ett betänkande om företags- och kapitalbeskattning.
            Det är inom det området som vi nu diskuterar. För några veckor
            sedan hade vi en diskussion om inkomstbeskattningen. Då redovisades
            i vårt förslag till inkomstbeskattning att vi framför allt satsar
            på lågavlönade med högre grundavdrag, högre avdrag för barnfamiljer
            osv. Det är väl tillgodosett i vårt alternativ.
          </note>
          <note>
            Men det vi pratar om här är att kunna skapa en marknad för hushållsnära
            tjänster. Vi vet att det finns en svart marknad. Vi vet också
            att det finns ett starkt behov av de här tjänsterna. Men som jag
            sade tidigare är skatten på detta arbete en tull, därför kommer
            det här arbetsutbytet inte till stånd. Och arbetsutbyte,
          </note>
          <note>
            Matz Hammarström, är grunden för en ekonomis utveckling, annars
            skulle var och en sitta och pligga sina egna skor och ha självhushållning.
            Arbetsfördelning är grunden för en modern ekonomi. Och den stoppar
            vi upp på det här området.
          </note>
          <note>
            När det gäller kapitalbeskattningen, där vi föreslår
          </note>
          <note>
            15 %, säger vi att vi måste anpassa oss till den internationella
            ekonomin. Vi måste anpassa vår beskattning av kapital, annars
            kommer ännu mer kapital att fly ut ur landet. Då är det riktigt
            som Matz Hammarström säger, att avdragen naturligtvis blir mindre
            värda, ja. Men man måste se helheten i hela paketet:
          </note>
          <note>
            kapitalsidan, förmögenhetsskatten, avkastningar och liknande,
            liksom grundavdrag och barnavdrag. Helheten måste man se.
          </note>
          <note>
            Jag kan garantera Matz Hammarström att de lågavlönade då kommer
            att komma ut mycket bra. Men det har jag inte tid att utveckla
            ytterligare här.
          </note>
          <note type="speaker">
            Anf. 110 MATZ HAMMARSTRÖM (mp) replik:
          </note>
          <note>
            Fru talman! Det är intressant att Carl Erik Hedlund säger att
            jag gör det enkelt för mig. Det är väl snarare Carl Erik Hedlund
            som gör det enkelt för sig.
          </note>
          <note>
            Först går man till storms mot förändringarna i fastighetsbeskattningen,
            och sedan föreslår man en förändring i kapitalbeskattningen som
            Carl Erik
          </note>
          <note>
            Hedlund såvitt jag förstår erkänner kommer att innebära halverad
            avdragsrätt för bolåneräntor, vilket kommer att slå mycket hårdare
            mot i synnerhet unga familjer än de höjda taxeringsvärdena.
          </note>
          <note>
            Men det kommer inte att drabba dem som moderaterna även i den
            tidigare debatten framfört som sin huvudgrupp: äldre, boende i
            Stockholm och som inte har några lån på sin fastighet. De kommer
            att gynnas av det här. Men för barnfamiljerna kommer det att innebära
            ett dråpslag.
          </note>
          <note type="speaker">
            Anf. 111 CARL ERIK HEDLUND (m) replik:
          </note>
          <note>
            Fru talman! Jag trodde att vi hade avslutat debatten om fastighetsskatten,
            men Matz Hammarström fick kanske inte när han var uppe i den debatten
            uttrycka sig tillräckligt väl.
          </note>
          <note>
            Jag gör det enkelt för mig, säger Matz Hammarström. Det gör jag
            inte alls det. Men det vi för nu är ju en finansdebatt om helheten,
            både avdrag och kostnader. Det klarar man inte av under ett två
            minuters inlägg i en replik.
          </note>
          <note>
            Men jag ska repetera en gång till. Grundavdraget är i första
            omgången 36 000 kr med sikte på 50 000
          </note>
          <note>
            kr innan du ska behöva betala ett öre i skatt. Successivt avskaffande
            av den statliga inkomstskatten. Vi avskaffar förmögenhetsskatten.
            Vi sänker kapitalbeskattningen, som skapar den här nackdelen.
            Jag erkänner att det är en nackdel, men den kompenseras av alla
            fördelarna i övrigt.
          </note>
          <note>
            Jag ska med glädje till Matz Hammarström överlämna vårt budgetförslag
            från i höstas, om han inte redan har det. Där är det i detalj
            utvecklat hur detta ska se ut.
          </note>
          <note type="speaker">
            Anf. 112 MATZ HAMMARSTRÖM (mp) replik:
          </note>
          <note>
            Fru talman! Tyvärr brukar man inte bli gladare av att se de moderata
            budgetförslagen utvecklade i detalj. Det blir då tydligt att det
            hela inte går ihop. Jag tycker att det är rimligt att diskutera
            boendekostnaden i samband med detta i och med att en kapitalskattesänkning
            kommer att ha en direkt inverkan på möjligheterna att dra av bolåneräntorna.
            Det blir då uppenbart att moderaterna i vanlig ordning bara talar
            om gungorna och glömmer karusellerna.
          </note>
          <note type="speaker">
            Anf. 113 PER-OLOF SVENSSON (s):
          </note>
          <note>
            Fru talman! Vi socialdemokrater anser att skatterna är en förutsättning
            för att alla, inte bara några, ska få tillgång bl.a. till en bra
            utbildning, en god omsorg och en säker vård. Det ska vara möjligt
            att med trygghet leva var som helst i vårt avlånga land. En förutsättning
            för detta är att staten via skatter omfördelar resurserna i samhället.
          </note>
          <note>
            I dagens debatt och i detta betänkande behandlas ett antal motioner
            som skulle kunna undandra möjligheter för staten att göra den
            sortens omfördelningar utan att det på något vis skulle vara fördelaktigt
            för det stora folkflertalet.
          </note>
          <note>
            Låt mig, fru talman, inleda med att yrka bifall till utskottets
            hemställan och avslag på samtliga reservationer. Det handlar om
            komplexa områden, vilket gör att frågorna, ofta under längre tid,
            blir föremål för utredningar.
          </note>
          <note>
            De förslag i några motioner och reservationer som gäller sänkt
            skatt på hushållsnära tjänster och införande av särskilda inkomstskatteregler
            för vissa regioner i landet eller endast för vissa branscher skulle,
            om de genomförs, innebära avsteg från principen om en likformig
            och neutral beskattning, som ligger till grund för skattereformen.
          </note>
          <note>
            Dessutom kan tilläggas att en grupp knuten till
          </note>
          <note>
            Näringsdepartementet har till uppgift att analysera de faktorer
            som kan främja turistnäringens tillväxt och ta fram ett underlag
            för en nationell strategi för den svenska turistnäringen.
          </note>
          <note>
            När det gäller de motioner och reservationer som behandlar tonnageskatt,
            åkeribranschen, avsättningar till pensionsstiftelser, yrkesfiskare,
            ägarbeskattning och fåmansföretag vill jag hänvisa till att dessa
            frågor endera bereds eller utreds eller att förslag om dem är
            aviserade. Resultaten av detta arbete bör avvaktas.
          </note>
          <note>
            Fru talman! Riksdagen har på senare år beslutat om flera ändringar
            i syfte att förbättra villkoren för nyföretagande och entreprenörskap.
            För att underlätta nystart av företag återinfördes 1996 en möjlighet
            att kvitta underskott i näringsverksamhet mot inkomst av tjänst.
          </note>
          <note>
            Bland andra åtgärder på skatteområdet märks de lättnader i beskattningen
            av utdelningar och reavinster på aktier i onoterade bolag som
            beslutades hösten
          </note>
          <note>
            1996 och som senare har utvidgats genom olika beslut 1997 och
            1998. Dessutom slopades 1999 flertalet av de s.k. stoppreglerna
            för fåmansägda företag.
          </note>
          <note>
            Vidare har villkoren för avsättning till periodiseringsfond utvidgats.
            Innan ytterligare åtgärder i fråga om reserveringsmöjligheter
            övervägs är det enligt utskottsmajoritetens mening angeläget att
            få kunskap om hur de förbättringar som redan har beslutats har
            påverkat företagen. Det är därför önskvärt att den undersökning
            som inletts i Finansdepartementet kring företagens reserveringar
            fortsätts, så att det blir möjligt att följa upp de nyligen ändrade
            reglerna.
          </note>
          <note>
            Beträffande nivån på kapitalinkomstbeskattningen kan nämnas att
            en särskild utredning om internationaliseringens betydelse för
            svenska skattebaser och framtida skattestruktur fått i uppdrag
            att i ett internationellt perspektiv analysera avvägningen mellan
            skatteuttag på arbetsinkomster och skatteuttag på kapitalinkomster
            liksom möjligheten och önskvärdheten av att bevara en likformig
            kapitalinkomstbeskattning. Syftet med arbetet är att åstadkomma
            ett förbättrat underlag för framtida skattepolitiska prioriteringar.
          </note>
          <note>
            Två utredningar har nyligen lämnat förslag om förändring av beskattningen
            av kapitalvinster inom företagssektorn. Utredningarnas förslag
            bereds för närvarande i Finansdepartementet. Utskottet anser att
            ett ställningstagande om nivån på beskattningen av kapital bör
            anstå i avvaktan på ett resultat av det pågående utrednings- och
            beredningsarbetet.
          </note>
          <note>
            Förslaget i en motion och en reservation om att användande av
            miljövänliga produkter och miljövänlig teknik ska stimuleras genom
            en lägre skatt på kapitalavkastningen av vissa investeringar skulle
            med all sannolikhet förorsaka administrativa svårigheter.
          </note>
          <note>
            Det torde vara lättare och effektivare att använda tillgängliga
            resurser på ett sätt som innebär en mer direkt styrning mot miljövänlig
            produktion.
          </note>
          <note>
            Fru talman! Beträffande beskattningsmetod för aktievinster kan
            följande framhållas. Under arbetet inför 1990 års skattereform
            undersöktes ett betydande antal metoder för beskattning av kapitalvinster.
            Utredningen om reformerad inkomstbeskattning föreslog en s.k.
            portföljmetod, som bedömdes kunna innebära effektivare kontroll
            och enklare reavinstsberäkning. Kritiken mot förslaget blev förödande,
            och en modifierad genomsnittsmetod behölls därför.
          </note>
          <note>
            Riksskatteverket har i en nyligen presenterad utredning lagt
            fram ett förslag om enklare skatteregler vid försäljning av värdepapper.
            Enligt rapporten är krångliga regler vid andelsbyten det största
            problemet och genomsnittsmetoden det näst största. Beträffande
            andelsbyten föreslås förenklingar.
          </note>
          <note>
            När det gäller förslaget om skatteuppskov vid återinvesteringar
            i onoterade företag för att gynna dessa företags riskkapitalanskaffning
            har utskottet tidigare hänvisat till att denna fråga har aktualiserats
            av Småföretagsdelegationen i betänkandet Kapitalförsörjning till
            småföretag. Den s.k. Bättregruppen i
          </note>
          <note>
            Regeringskansliet, som har analyserat bl.a. dessa idéer, har
            kommit fram till slutsatsen att en statlig utredning bör få i
            uppgift att analysera om en uppskovsmodell i kapitalvinstsbeskattningen
            för återinvestering i onoterade bolag är en effektiv åtgärd om
            en sådan möjlighet bör införas.
          </note>
          <note>
            Beträffande utformningen av gällande schablonregel vill utskottsmajoriteten
            framhålla att procentsatsen vid 1990 års skattereform sattes ned
            från 50 % till
          </note>
          <note>
            20 %. Procentsatsen bestämdes genom en avvägning av önskemålet
            om en effektiv kapitalvinstsbeskattning mot önskemålet att underlätta
            i situationer där det finns svårigheter att bevisa verkliga anskaffningsvärden.
          </note>
          <note>
            Frågan om förändringar på skatteområdet för att underlätta vid
            generationsskiften i familjeföretag förs fram i ett antal motioner
            och i en reservation. Antalet motioner och deras innehåll tyder
            på att frågan har hög aktualitet. Regeringen har också uppmärksammat
            detta och gett utredaren av reglerna för beskattning av ägare
            i fåmansbolag m.m. i uppdrag att överväga olika ändringar i arvs-
            och gåvobeskattningen som kan underlätta generationsskiften i
            företag. Resultatet från utredningen bör avvaktas innan några
            nya beslut fattas.
          </note>
          <note>
            Fru talman! Jag har i mitt anförande hänvisat till att beredning
            och utredning pågår i flera av de i dag aktuella ämnena. Om vi
            ska kunna leva upp till det som jag inledde med, dvs. att alla
            - inte enbart några
          </note>
          <note>
            - ska ha tillgång till bra utbildning, god omsorg och en säker
            vård och ska kunna leva med trygghet varsomhelst i vårt avlånga
            land, är det av allra största värde att vi inte hastar fram beslut
            som kan få beklagliga konsekvenser och som kullkastar dessa grundsatser.
            Vi bör på sedvanligt svenskt sätt avvakta pågående arbeten innan
            vi går till några beslut som minskar statens inkomster.
          </note>
          <note>
            Fru talman! Jag yrkar ytterligare en gång avslag på reservationerna
            och bifall till utskottets hemställan.
          </note>
          <note type="speaker">
            Anf. 114 CARL ERIK HEDLUND (m) replik:
          </note>
          <note>
            Fru talman! Det var ett spännande anförande såtillvida att det
            var en katalog över en mängd utredningar som ska avvaktas på detta
            område. Det utreds och diskuteras på olika håll och kanter, men
            det händer inte särskilt mycket. Man ska inte hasta fram beslut,
            för då äventyrar man vård, skola och omsorg, säger Per-Olof Svensson.
          </note>
          <note>
            Hur mycket, Per-Olof Svensson, svarar vård, skola och omsorg
            för av de offentliga utgifterna?
          </note>
          <note>
            Svaret är som vi båda vet ca 30 %. Det är för dessa 30 % av de
            offentliga utgifterna som man inte ska hasta fram och göra erforderliga
            förändringar på områden där skatterna gör att ekonomin fungerar
            sämre, att vi inte klarar den internationella konkurrensen på
            olika områden och att vi inte får till stånd marknaden för hushållsnära
            tjänster.
          </note>
          <note>
            Fru talman! Jag ställde ett antal frågor till Per-
          </note>
          <note>
            Olof Svensson som jag inte tycker att jag fick besvarade. Det
            gäller t.ex. fastighetsinvesteringsbolag. Vad är huvudinvändningen
            mot detta annat än att man säger att det inte finns anledning
            att ändra uppfattning, men uppfattningen finns inte verifierad?
          </note>
          <note>
            Fortfarande förstår jag inte varför riskkapital ska beskattas
            dubbelt upp mot en helt riskfri investering.
          </note>
          <note>
            Per-Olof Svensson hänvisar till någon form av utredning kring
            detta. Jag skulle gärna vilja höra hur man har resonerat där.
            Det verkar något befängt.
          </note>
          <note type="speaker">
            Anf. 115 PER-OLOF SVENSSON (s) replik:
          </note>
          <note>
            Fru talman! Under dagens lopp har de moderata representanterna
            från den här talarstolen presenterat förslag som handlar om att
            minska statens inkomster med tiotals miljarder.
          </note>
          <note>
            Minnet måste vara kort hos de moderata representanterna i denna
            kammare. Det är inte mer än tio år sedan man försökte just samma
            politik. Man sänkte inkomsterna för staten och försökte öka utgifterna.
          </note>
          <note>
            Vad hände? Jo, alltihop blev kaputt.
          </note>
          <note>
            Vi ska naturligtvis inte göra om samma misstag en gång till.
            Moderaterna kan försöka att få människor att tro att den politiken
            kan vara en bra framtid för Sverige.
          </note>
          <note type="speaker">
            Anf. 116 CARL ERIK HEDLUND (m) replik:
          </note>
          <note>
            Fru talman! Det är inte riktigt svar på mina frågor.
          </note>
          <note>
            Jag konstaterar att regeringspartiet med sina stödpartier går
            på linjen: Vi utreder, och vi gör inga förändringar. Kollegerna
            i Tyskland och Frankrike, som också har socialistiska regimer,
            och i Storbritannien genomför kraftiga skattesänkningar på olika
            områden.
          </note>
          <note>
            Det gör man för att man helt enkelt måste få ekonomin att fungera
            bättre.
          </note>
          <note>
            Som vi har snuddat vid här några gånger är det inte heller så
            väl ställt med den svenska ekonomin.
          </note>
          <note>
            Mycket tyder på att vi nu går in i en kanske rätt så allvarlig
            konjunktursvacka. Men vi behöver inte göra någonting, absolut
            ingenting. Vi utreder, säger Per-
          </note>
          <note>
            Olof Svensson.
          </note>
          <note>
            Kan jag inte få svar på någon av de frågor som jag ställt? Tiden
            räcker inte för alla, men ta en. Ta t.ex.
          </note>
          <note>
            frågan om fastighetsinvesteringsbolagen eller varför riskvilligt
            kapital ska beskattas dubbelt upp mot riskfria investeringar.
            Jag skulle vilja ha något litet svar.
          </note>
          <note type="speaker">
            Anf. 117 PER-OLOF SVENSSON (s) replik:
          </note>
          <note>
            Fru talman! Carl Erik Hedlund säger att det inte görs någonting
            utan att man bara väntar på svaret från utredningar. Jag tycker
            att det är ett bra system att vänta och se vad utredningar kommer
            fram till.
          </note>
          <note>
            Som Carl Erik Hedlund själv sade i sitt anförande har det skett
            en hel del förändringar. Många av stoppreglerna, som Carl Erik
            Hedlund nämnde, har tagits bort. Det har även skett andra förändringar
            och förbättringar för det enskilda företagandet.
          </note>
          <note>
            Det tycker jag också är jättebra. Det bidrar också till att människor
            kan få det bättre i landet när det finns arbete att gå till.
          </note>
          <note type="speaker">
            Anf. 118 HELENA HÖIJ (kd) replik:
          </note>
          <note>
            Fru talman! Jag kan hålla med Per-Olof Svensson om att skatter
            har och ska ha en omfördelande roll.
          </note>
          <note>
            Det är en viktig del i vårt välfärdssamhälle. Men skatter har
            också en stor påverkan på tillväxten. Därmed påverkar de också
            tillgången på arbetstillfällen och i förlängningen behovet av
            ekonomiskt stöd för enskilda och familjer. Med en väl fungerade
            arbetsmarknad och kvalificerade arbeten minskar naturligtvis det
            behovet.
          </note>
          <note>
            Jag skulle vilja fråga Per-Olof Svensson vilken syn han har på
            utvecklingen av tjänstesektorn och det principiella i att arbete
            i dag beskattas mycket hårdare än kapital med utgångspunkt i kunskapen
            att skatter också har en stor påverkan på tillväxten.
          </note>
          <note type="speaker">
            Anf. 119 PER-OLOF SVENSSON (s) replik:
          </note>
          <note>
            Fru talman! En sak är jag övertygad om. Vi ska i princip ha samma
            beskattning överallt. Vi ska alltså inte har något undantag för
            exempelvis tjänstesektorn med lägre beskattning än andra branscher.
            Det är jag helt övertygad om.
          </note>
          <note>
            Jag är lite förvånad över kristdemokraternas resonemang. Någon
            sade här tidigare i dag att de gick patrull bakom Moderata samlingspartiet.
            Jag tycker t.o.m. att de står längre till höger om det.
          </note>
          <note>
            Om man går ned till riksdagens läsrum och läser de aktuella tidningar
            som finns under veckorna kan man i hela landet från syd till nord
            läsa om kristdemokrater som är ute och lovar ökade anslag till
            både det ena och det andra.
          </note>
          <note>
            Det gäller anslag till kommunerna, landstingen, polis, tull,
            fängelser och allt möjligt. Samtidigt föreslår de skattesänkningar
            i mångmiljardbelopp. Det går helt enkelt inte ihop.
          </note>
          <note type="speaker">
            Anf. 120 HELENA HÖIJ (kd) replik:
          </note>
          <note>
            Fru talman! Det är lite svårt att på tiden för en replik redogöra
            för hela den kristdemokratiska budgetmotionen.
          </note>
          <note>
            Jag är ganska övertygad om att flertalet av de förslag som Per-Olof
            Svensson talade om, ökade resurser till tullen och till kampen
            mot ekonomisk brottslighet osv., finns i vårt budgetförslag. Det
            kommer vi ha anledning att förnya i samband med vårbudgeten.
          </note>
          <note>
            Då får Per-Olof Svensson ytterligare en chans att sätta sig in
            i det.
          </note>
          <note>
            Alla dessa förslag innebär en budget i balans, inklusive de förändringar
            i skattesystemet som vi ser som nödvändiga för en ökad tillväxt.
            Där är det en hel del förändringar i beskattningen av företag
            och kapital men också i beskattningen av inkomster. Det är naturligtvis
            också en del i beskattningen på arbete.
          </note>
          <note>
            Jag dristar mig till att upprepa frågan. Hur ser ni på tjänstesektorns
            utveckling när arbete beskattas hårdare än kapital? Jag kan stödja
            att vi så långt det nu går ska försöka att ha en så generell skattelagstiftning
            som möjligt. Med det höga skattetryck vi har finns behovet av
            undantag på område efter område.
          </note>
          <note>
            Jag vill påminna om att det oftast är regeringen som med sin
            skattepolitik har behov av att göra undantag. Vi har tidigare
            under riksdagsåret diskuterat en begränsningsregel och skatt på
            utländska experter, osv.
          </note>
          <note>
            Det ligger en skillnad i beskattningen mellan olika insatsvaror
            i produktionen av tjänster och produktionen av varor där arbete
            beskattas hårdare.
          </note>
          <note type="speaker">
            Anf. 121 PER-OLOF SVENSSON (s) replik:
          </note>
          <note>
            Fru talman! Som jag har sagt tidigare tycker jag att man från
            Kristdemokraternas håll ska ta det väldigt lugnt, inte angripa
            andra och säga att man vill ha olika saker. Det jag sagt sedan
            tidigare är sant. Man är ute och lovar mycket mer än vad man lovar
            i någon motion i riksdagen.
          </note>
          <note>
            Man lovar höjda anslag till det ena och det andra.
          </note>
          <note>
            Det finns ingenting som man inte vill lyfta fram på olika ställen.
            Det brukar talas om populism. Jag vill nog påstå att det mest
            populistiska jag har sett är när jag läser referaten av där kristdemokraterna
            har farit fram.
          </note>
          <note>
            Samtidigt är man väldigt tyst om vad man tänker göra på andra
            områden och hur man tänker försämra för människorna i Sveriges
            land och kanske medverka till det som jag sade, dvs. att människor
            inte kan få samma bra vård, skola och omsorg i hela landet.
          </note>
          <note type="speaker">
            Anf. 122 JOHAN PEHRSON (fp) replik:
          </note>
          <note>
            Fru talman! Jag tänkte muntra upp stämningen utan att förlänga
            debatten för mycket och spela lite
          </note>
          <note>
            Riksdagsjeopardy. Jag tänkte höra om Per-Olof
          </note>
          <note>
            Svensson är redo.
          </note>
          <note>
            Frågan lyder som följer. Vem har sagt: Vi ska släppa fram entreprenörerna,
            minska byråkratin och underlätta småföretagens exportsatsningar?
            Tillsammans skapar det förutsättningar för 100 000 nya företag
            före utgången av år 2000. Då börjar vi nedräkningen.
          </note>
          <note>
            Jag kan säga att det var Göran Persson, vår statsminister, som
            sade detta i Dagens Nyheter den 22
          </note>
          <note>
            februari 1998. I dag ser vi rubriker i en tidning som inte är
            från 1998. Där står: Kraftigt ras för nyföretagandet.
          </note>
          <note>
            Då är min fråga till Per-Olof Svensson om han tycker att regeringen
            har lyckats bra med att förenkla för företagandet och driva på
            att vi får fler små företag så att vi inte behöver vara så beroende
            av de gigantiska jättarna. Fler av dem genomgår i dag en naturlig
            utveckling i en sorts brukskris när marknaden mognar och andra
            länder kan börja konkurrera.
          </note>
          <note type="speaker">
            Anf. 123 PER-OLOF SVENSSON (s) replik:
          </note>
          <note>
            Fru talman! Hade jag fått ordet tidigare så hade jag kunnat säga
            att det var ett för bra uttalande för att vara folkpartistiskt.
            Det var jag helt övertygad om.
          </note>
          <note>
            Man blir lite förvånad och förundrad över Folkpartiet, och nästan
            lite rädd också. För inte så hemskt länge sedan var Folkpartiet
            ett stort parti. På en höger-vänster-skala stod det lite grann
            till vänster om mitten. Det var ett stort parti, som hade betydelse
            för landet och för dess utveckling och invånare. Sedan placerade
            sig partiet i mitten. Då blev man lite färre, och fick mindre
            att säga till om. Nu är det t.o.m. så att partiet ibland visar
            sig stå till höger om högern. Man har alldeles tappat kontrollen
            över allting, och minskar och minskar. Snart har partiet arbetat
            sig ut ur riksdagen, och kommer inte att ha någon betydelse alls.
          </note>
          <note>
            Återvänd till barndomshemmet!
          </note>
          <note type="speaker">
            Anf. 124 JOHAN PEHRSON (fp) replik:
          </note>
          <note>
            Fru talman! Om barndomshemmet är det totala hemvistet för den
            saknad av intellekt, substans osv.
          </note>
          <note>
            som Per-Olof Svensson står för så kommer jag inte att hitta hem
            dit.
          </note>
          <note>
            Jag noterar att den som är intresserad av att läsa protokollet
            kan se att Per-Olof Svensson är mer intresserad av att diskutera
            storleken på partierna än att prata om innehållet i den politik
            som hans eget parti försöker driva med - som vi hörde från mitt
            exempel
          </note>
          <note>
            - ett stort misslyckande till följd.
          </note>
          <note type="speaker">
            Anf. 125 PER-OLOF SVENSSON (s) replik:
          </note>
          <note>
            Fru talman! Jag saknar det innehåll som Folkpartiet hade i politiken
            för länge sedan, när det var ett stort parti. Då förde man en
            politik som berörde människorna - det stora folkflertalet. Folkpartiet
            deltog i reformer som var bra för folket. Nu finns man inte på
            den planhalvan längre.
          </note>
          <note type="speaker">
            Anf. 126 PER ROSENGREN (v):
          </note>
          <note>
            Fru talman! Betänkandet handlar om företags- och kapitalbeskattning.
            När det gäller förenklingsarbetet på företagsbeskattningssidan
            och företagssidan över huvud taget så kunde man förstås ha önskat
            att det kunde ha gått lite fortare. Det finns en utredare som
            sitter med 3:12-reglerna. Det hela kan i och för sig försvaras
            med att man har bytt utredare några gånger.
          </note>
          <note>
            Därför har det inte gått snabbare. Det är ändå beklagligt att
            man tappar tempo på det sätt som man gör.
          </note>
          <note>
            Detta är regler som verkligen behöver ses över och fixas till.
          </note>
          <note>
            Även förenklingar, som Simplexgruppen arbetar med, har i stor
            utsträckning gått i stå.
          </note>
          <note>
            Vi försöker att trycka på i de här frågorna. Vi formulerar en
            egen politik när det gäller 3:12-
          </note>
          <note>
            reglerna, realisationsvinstbeskattningen och generationsskiften
            som innebär att vi vill genomföra stora förändringar.
          </note>
          <note>
            Vi diskuterar nu också internt en schablonbeskattningsmetod,
            och vi har kommit ganska långt i de diskussionerna. En sådan metod
            används i vissa andra länder. Den kan innebära stora förenklingar,
            framför allt för de allra minsta företagen. För att ett sådant
            system ska fungera måste det bygga på frivillighet.
          </note>
          <note>
            Man måste kunna välja mellan den konventionella beskattningsmetoden
            och denna schablonbeskattningsmodell. Det tror vi skulle underlätta
            oerhört mycket. Det har visat sig i Spanien att man inte får in
            mindre skatt, utan att det t.o.m. finns företag som är beredda
            att använda schablonbeskattningen trots att de får betala lite
            mer skatt än de skulle ha gjort om de hade använt en konventionell
            metod. I gengäld slipper de bokföring och alla problem med den
            typen av papper.
          </note>
          <note>
            Detta är också en sak som håller på att utredas och övervägas
            hos RSV. Där granskar man de här modellerna, och jag tycker att
            man har kommit ganska långt när man tar upp diskussionen och analyserar
            hur ett sådant system skulle kunna se ut. Därmed inte sagt att
            vi kommer att ställa upp på den borgerliga linjen, där man i stort
            sett vill skala bort de flesta skatter och göra väldigt långtgående
            förändringar i övrigt. Men jag tror att vi tillsammans faktiskt
            kan lösa detta med
          </note>
          <note>
            3:12-reglerna och den typ av beskattning som slår så knepigt.
          </note>
          <note>
            Jag tycker att man har kommit ganska långt när det gäller kapitalinkomstbeskattningen
            i Europa.
          </note>
          <note>
            Både inom OECD och EU arbetar man med detta.
          </note>
          <note>
            Sparandedirektivet är ett första steg, som innefattar förhandlingar
            med fem stater, dvs. USA, Schweiz,
          </note>
          <note>
            San Marino, Monaco och Lichtenstein, om att de också ska inlemmas
            i samma system. På sikt ska systemet innebära att man ska få uppgiftsskyldighet
            mellan länderna.
          </note>
          <note>
            I avvaktan på detta kanske det inte är någon ko på isen när det
            gäller kapitalbeskattning. Det kanske inte är den frågan som är
            den absolut viktigaste att driva just nu. Låt oss avvakta och
            se vad man kan göra för att trygga den typen av skattebas.
          </note>
          <note>
            Det är ganska intressant att man i olika arbeten i övrigt inom
            EU konstaterar att om det är någon skatt som ska sänkas så är
            det inkomstskatten, därför att man i första hand vill främja sysselsättningen.
            Däremot är det viktigt att alla länder bevarar skattebaserna för
            kapital och fastigheter - och för fastigheter skriver man faktiskt
            uttryckligen att man bör ha en skatt. Det är intressant att också
            EU har uppmärksammat denna problematik.
          </note>
          <note>
            När jag läser reservationer och förslag från de borgerliga partierna
            och följer deras resonemang omkring utökning av möjligheterna
            till avsättning i periodiseringsfonder så blir jag lite konfunderad.
            I
          </note>
          <note>
            dag får handelsbolag och enskilda firmor sätta av
          </note>
          <note>
            30 % av årets vinst i sex år. Denna typ av skattekrediter kan,
            speciellt om man höjer gränsen ytterligare, skapa ett problem
            längre fram. Skulle man gå upp till
          </note>
          <note>
            50 % - eller om man skulle kunna avsätta hela årsvinsten, som
            vissa vill - så skulle man skapa ett mycket farligt system för
            många småföretagare. Då vänjer de sig vid en skattenivå som inte
            är den verkliga.
          </note>
          <note>
            Däremot tycker jag att det är viktigt att periodiseringsfonderna
            finns. Utformningen i dag är nog ganska väl avvägd. Jag skulle
            t.o.m. kunna säga att 30 %
          </note>
          <note>
            kan vara lite högt. Men att skjuta skatten framför sig ännu mer
            är ingen lösning för nystartade företag.
          </note>
          <note>
            Detta är en avvägningsproblematik som är mycket svår. Att kunna
            sätta av 50 % av vinsten skulle nog kunna skapa framtida problem
            för många företagare.
          </note>
          <note>
            När jag sedan läser reservation 5 av Miljöpartiet så måste jag
            säga att jag inte förstår vad som står där!
          </note>
          <note>
            Det står att man ska periodisera ett överskott och öka det hela
            så att reavinstbeskattning ska kunna skjutas upp. Jag vet inte
            vad det är för reavinstbeskattning man pratar om. Är det något
            som inte ska skjutas upp så är det faktiskt reavinst, för då har
            man ju avslutat en verksamhet. Varför man då ska skjuta upp reavinsten
            är för mig helt obegripligt - fullkomligt obegripligt!
          </note>
          <note>
            Jag tycker att det är viktigt att varje år ska avslutas med någon
            form av bokslut eller redovisning. Det är helt orimligt att utöka
            detta till att gälla flera år. Vi har ett system för att klara
            detta, och det är de nuvarande periodiseringsfonderna. Vill man
            på något sätt utöka det genom att höja procentavsättningen så
            får man göra det, men jag anser inte att det är särskilt klokt.
            Vi får prata med Miljöpartiet sedan.
          </note>
          <note>
            Man skriver dessutom att avskrivningsmöjligheterna är starkt
            begränsade för små företag. Nja, har man en räkenskapsenlig avskrivning
            så är det precis samma sak för storföretagen som för de små företagen.
            Det är ingen skillnad alls! Om man däremot använder restvärdemetoden,
            dvs. inte avslutar sin bokföring mot en balans- och resultaträkning
            utan bara använder N1-blanketten, så har man ingen möjlighet att
            få de räkenskapsenliga avskrivningarna.
          </note>
          <note>
            Men man får ändå 30 procents avskrivning. Eller rättare sagt:
            Man ska ta upp det utgående restvärdet till 70 %, och skillnaden
            blir alltså avskrivningen.
          </note>
          <note>
            Sett i det sammanhanget förstår jag inte vad som står i reservationen.
          </note>
          <note>
            När det gäller kapitalinkomstbeskattning har de
          </note>
          <note>
            15 procenten diskuterats. Jag tror att Carl Erik Hedlund och
            jag egentligen är ense om att om man har en kapitalinkomstskatt
            på 15 % innebär det de facto att avdragsmöjligheten begränsas.
            Annars skulle det skapa låneringar där man lånar, får avdrag med
            30 %
          </note>
          <note>
            och sedan tar man bara upp 15 % i vinst. Det är ett klassist
            sätt att undandra skatt när man får göra avdrag som är mera värt
            än inkomsten. Det är ju naturligtvis ett väldigt problem.
          </note>
          <note>
            Moderaterna borde tänka ett varv till på hur detta ska lösas
            för de fastighetsägare som skulle drabbas hårt. Det blir ju kraftigt
            ökade boendekostnader i det läget. Jag tycker att man ska se allting
            i ett sammanhang.
          </note>
          <note>
            Jag måste säga att jag var väldigt trakterad av tanken på fastighetsinvesteringsbolag
            för några år sedan.
          </note>
          <note>
            Jag tyckte att det här fanns ett väldigt stort kapital som är
            undangömt som skulle kunna lyftas fram. På det sättet skulle olika
            pensionsfonder få ett nytt investeringsobjekt. Men efter att ha
            tänkt över saken är jag inte riktigt lika positiv längre. Jag
            är inte heller helt negativ, men jag tycker inte att det är läge
            för att ta det steget riktigt ännu.
          </note>
          <note>
            Carl Johan Åberg har producerat en skrift om detta. Han var också
            mer entusiastisk för några år sedan. Det har tunnats ut lite grann.
            Det finns vissa fördelar, men det finns också stora nackdelar.
            Det skulle i stort sett gälla fastigheter i storstäder medan det
            inte skulle kapitalisera några andra fastighetsvärden ute i landet.
            Det är återigen ett storstadsfenomen och kanske en lösning för
            storstäderna och de verkliga tillväxtområdena.
          </note>
          <note>
            Det har ju diskuterats att det föds för få barn i landet. Här
            är det läge för en ordentlig skattehöjning på vissa produkter,
            vilket skulle kunna öka barnafödandet, och då tänker jag på preventivmedel.
            Det är inte någonting som jag föreslår, men skatter skulle kanske
            kunna påverka folks beteende.
          </note>
          <note>
            Slutligen vill jag vända mig till Rolf Kenneryd.
          </note>
          <note>
            Nu är han inte kvar här, men han pläderade för det fina med nedsättningen
            med 5 % av arbetsgivaravgiften upp till en viss lönesumma. I morgon
            kommer det att presenteras en rapport på revisorernas plenum som
            sågar denna nedsättning monumentalt. 5½ miljarder har skapat högt
            räknat 3 000 jobb. Det innebär en kostnad på 1½ miljoner per arbetstillfälle.
            Nedsättningen av arbetsgivaravgiften är alltså ingen större hit,
            det kan man konstatera. Det är bra att den typen av rapporter
            och granskningar kommer fram så att man ser vad som är verklighet
            och vad som är fiktion.
          </note>
          <note>
            Fru talman! Med detta yrkar jag bifall till förslaget i det föreliggande
            betänkandet. Jag hoppas att utredningen om 3:12-regeln kommer
            till hösten som det är förutsagt. Då kan vi ha den här diskussionen
            här i kammaren igen och se hur långt man är beredd att gå när
            det gäller de olika förslagen.
          </note>
          <note type="speaker">
            Anf. 127 CARL ERIK HEDLUND (m) replik:
          </note>
          <note>
            Fru talman! Jag delar naturligtvis också den uppfattningen. Jag
            hoppas att det blir ett positivt resultat av 3:12-utredningen.
            Jag tycker bara att det tar så förtvivlat lång tid, eftersom det
            här är ett stort problem för fåmansbolagen, därav min frustration.
            Vi har diskuterat detta i kammaren så länge jag har varit här.
          </note>
          <note>
            Varför jag begärde ordet var för att jag ville kommentera detta
            med kapitalinkomstbeskattningen.
          </note>
          <note>
            Självfallet - och det sade jag tidigare i en replik till
          </note>
          <note>
            Matz Hammarström - måste det råda jämvikt. Är det
          </note>
          <note>
            30 % ska avdragen utgöra 30 %. Är det 15 % blir avdragen 15 %.
          </note>
          <note>
            Vår uppfattning är att för att man ska klara den internationella
            konkurrensen måste man successivt anpassa det svenska beskattningsläget
            på kapital till den internationella marknaden. Då måste vi på
            något annat sätt se till att hushållen inte kommer i underläge,
            och det kan man göra på olika sätt.
          </note>
          <note>
            Vårt förslag är - och nu kommer jag egentligen in på en finansdebatt
            - att grundavdragen ska öka, att man ska skapa större utrymme
            på inkomstsidan för hushållen så att de kan ha råd med 15 %. Skulle
            detta inte räcka föreslår vi i vår stora budgetmotion att man
            ska se på om det går att införa övergångsregler.
          </note>
          <note>
            Vi vet ju lika väl som alla andra ledamöter i den här kammaren
            att det vore fel att bara göda på, utan man måste göra andra anpassningar,
            och det har vi förklarat i vår motion. Men Per Rosengren har ju
            rätt, och jag har den uppfattningen att det inte ska vara på något
            annat sätt, inga ringar eller sådant, som också
          </note>
          <note>
            Per Rosengren var inne på.
          </note>
          <note type="speaker">
            Anf. 128 PER ROSENGREN (v) replik:
          </note>
          <note>
            Fru talman! Det är bra att få det klarlagt, att det finns en
            samstämmighet i kammaren om att man inte kan ha ett system som
            haltar.
          </note>
          <note>
            I övrigt har moderaterna sin politik och vi har vår politik för
            att lösa dessa problem. Det skulle - som
          </note>
          <note>
            Carl Erik Hedlund säger - bli en finansdebatt om vi tog upp den
            diskussionen igen. Vi har delvis snuddat vid detta tidigare i
            dag, men det finns väl ingen anledning att fortsätta den diskussionen.
            Jag tror att vi, liksom väljare och lyssnare, vet var vi står.
          </note>
          <note type="speaker">
            Anf. 129 PEDER PEDERSEN (v):
          </note>
          <note>
            Fru talman! I Sverige infördes det den 1 januari
          </note>
          <note>
            1999 en lag som kriminaliserade köp av sexuella tjänster, ofta
            kallad sexköpslagen.
          </note>
          <note>
            I en tidningsartikel förra året med rubriken Prostituerade får
            dra av för kondomer redovisades att
          </note>
          <note>
            Regeringsrätten i en dom 1982 slagit fast att prostitution är
            att betrakta som näringsverksamhet och att den som säljer sex
            därför ska betala skatt. En namngiven skattedirektör på Riksskatteverket
            citerades. Han sade följande: En prostituerad kan jämföras med
            vilken hantverkare som helst när det gäller skatter. Precis som
            en hantverkare har en prostituerad rätt att göra avdrag för inköp
            av verktyg.
          </note>
          <note>
            Som exempel på tänkbara verktyg för en prostituerad anges kondomer
            och vissa kläder. Skattedirektören medger att det finns vissa
            gränsdragningsproblem i den här frågan. Hittills har tydligen
            ingen angett prostitution som sysselsättning i sin deklaration.
          </note>
          <note>
            För Stockholmspolisens prostitutionsgrupp kom tydligen dessa
            fakta - dvs. att sexförsäljning är skattepliktig - som en överraskning.
            Många delade sannolikt denna förvåning.
          </note>
          <note>
            Prostitutionsgruppen menade då att detta öppnade nya möjligheter.
            Via krav på bokföring av kända prostituerade skulle man kunna
            komma åt kunderna, dvs. de som köper sexuella tjänster skulle
            kunna spåras upp den vägen. Alternativet var att man i stället
            skulle kunna komma åt de prostituerade genom att kräva in bokföring
            från dem. Om de inte uppfyllde det kravet kunde de åka på en skattesmäll,
            vilket skulle avskräcka från fortsatt prostitution. Prostitutionsgruppen
            såg då fram emot ett pilotfall.
          </note>
          <note>
            Den s.k. uppsökarenheten i Stockholm var inte lika entusiastisk.
            Man menade i stället att detta strider mot alla intentioner i
            sexköpslagen. Att beskatta inkomster från prostitution gör prostitutionen
            till ett yrke, vilket kan legitimera fortsatt prostitution.
          </note>
          <note>
            Vi som har motionerat i frågan är jag och Ulla
          </note>
          <note>
            Hoffmann. Vi delar den uppfattningen och vi har därför väckt
            en motion, Sk743, med yrkandet att vi begär att regeringen ska
            lägga fram ett förslag till ändring av skattelagstiftningen med
            innebörden att prostitution ej är att betrakta som näringsverksamhet
            och att avdrag för kostnaderna ej ska vara möjlig.
          </note>
          <note>
            Skatteutskottet har nu behandlat motionen. Man hänvisar till
            att det finns mer effektiva åtgärder för att komma åt prostitution,
            och det kan man väl hålla med om, men nu är det skatterna som
            vi ska diskutera.
          </note>
          <note>
            Man skriver t.ex.: En sådan lagändring som motionärerna efterlyser
            torde enligt utskottets mening inte bli ett verksamt medel för
            att motverka prostitutionen.
          </note>
          <note>
            Fru talman! Jag är mycket väl medveten om att prostitution i
            sig inte är olaglig verksamhet. Det som är olagligt är att köpa
            sexuella tjänster.
          </note>
          <note>
            Då kan man fråga sig om vi ska ha en lagstiftning som i princip
            säger att om man är prostituerad ska man ta upp inkomst av näringsverksamhet.
            Skattemyndigheterna brukar ju i övriga fall vara ganska nitiska
            med att driva in skatterna. Det finns andra exempel på att man
            kan åka på att betala skatter, t.ex.
          </note>
          <note>
            om man ägnar sig åt hembränneri eller smuggling av sprit osv.
            Det finns faktiskt också exempel på att man har kommit åt denna
            typ av verksamhet ganska effektivt med en kombination av brottslagstiftningen
            och skattelagstiftningen.
          </note>
          <note>
            Skatteutskottet brukar ju i övrigt brukar vara måna om att se
            till att den skattelagstiftning som vi har efterlevs. Min fråga
            till skatteutskottet blir utifrån den här diskussionen: Finns
            det några exempel på att någon person har tagit upp prostitution
            som en inkomst av näringsverksamhet? Är det så att skattemyndigheterna
            försöker att ringa in den här typen av verksamhet? Ser ni inte,
            om svaret på den första av de två frågorna är nej, en viss fara
            för att det blir som vi motionärer har skrivit, nämligen att om
            vi driver detta hårt och jämställer det här med vilket hantverk
            som helst legitimerar vi en verksamhet som vi vill göra allt för
            att minska? Det uppfattar jag att vi är ganska överens om här
            i riksdagen.
          </note>
          <note type="speaker">
            Anf. 130 JOHAN PEHRSON (fp) replik:
          </note>
          <note>
            Herr talman! Jag ska försöka att göra mig till uttolkare för
            majoriteten. Det har varit stor enighet här, vill jag påstå, även
            om det inte varit så stor samsyn i debatten här i dag.
          </note>
          <note>
            Situationen är precis som Peter Pedersen pekar på, att det pågår
            en hel del verksamheter i det här landet som är väldigt olagliga.
            Det kan gälla alltifrån uppdragsverksamhet för mord, spritsmuggling,
            narkotikasmuggling, koppleriverksamhet etc. som är olagligt men
            som vi inte kommer åt genom brottsbalkens reglering av vad som
            är förbjudet. I denna verksamhet som drivs av en enda sak, dvs.
            girighet, ofta på bekostnad av svaga personer som missbrukare
            och prostituerade, handlar det om kvinnor som är extremt utsatta.
            Jag delar ambitionen att vi ska hjälpa de här kvinnorna. Men för
            att vi ska komma åt dessa girigbukar, ohederliga människor som
            exploaterar dessa svaga grupper eller som säljer narkotika t.ex.
            menar jag att det är viktigt att vi har möjligheten att slå till
            med skattevapnet, på samma sätt som man redan på
          </note>
          <note>
            30-talet i Amerika jagade Al Capone med skatter eftersom man
            ofta inte lyckades sätta dit honom för annan verksamhet.
          </note>
          <note type="speaker">
            Anf. 131 PETER PEDERSEN (v) replik:
          </note>
          <note>
            Herr talman! Johan Pehrson är inne på andra verksamheter som
            är olagliga och att man kan komma till rätta med vissa problem
            skattevägen.
          </note>
          <note>
            Prostitution är inte olaglig sett ur den prostituerades perspektiv,
            och jag tycker inte heller att den ska vara olaglig. Men att däremot
            säga att man betraktar den som en näringsverksamhet är ett ganska
            stort steg.
          </note>
          <note>
            Här har vi en verksamhet som vi på olika sätt försöker att bekämpa.
            Vi vill inte stämpla ut de prostituerade. Därför ska inte den
            verksamheten vara olaglig.
          </note>
          <note>
            Däremot är det inte legalt att köpa sexuella tjänster.
          </note>
          <note>
            Min egentliga fråga till skatteutskottet, som jag fortfarande
            inte har fått svar på, är om ni kan ge några exempel på att vi
            liksom när det gäller smuggling eller hembränneri med skattevapnet,
            för att citera
          </note>
          <note>
            Johan Pehrson, på något vis har minskat verksamheten vad gäller
            prostitution. Är det vanligt förekommande? Enligt en tidningsartikel
            har det aldrig hänt att någon har angett prostitution som näringsverksamhet.
            Ska vi ha skatter och regler som inte efterlevs? Varför ska vi
            i så fall göra ett speciellt undantag just vad gäller den här
            skattebasen?
          </note>
          <note type="speaker">
            Anf. 132 JOHAN PEHRSON (fp) replik:
          </note>
          <note>
            Herr talman! Jag har ett konkret svar. Jag kan tyvärr inte ge
            något sådant exempel nu. Däremot kan jag säga att det finns en
            del avancerad koppleriverksamhet som man har kommit åt denna väg.
            Man har kommit åt folk som har exploaterat kvinnorna, och det
            tycker jag är bra. Dem har man kommit åt med skattevapnet inte
            minst.
          </note>
          <note>
            Vad är då alternativet? Om det inte är näringsverksamhet blir
            det ju inte beskattat alls. I så fall skulle det här bli en skattefri
            zon, och det vore väl ändå helt fel signal.
          </note>
          <note type="speaker">
            Anf. 133 PETER PEDERSEN (v) replik:
          </note>
          <note>
            Herr talman! Såvitt jag förstår är skattebasen vad gäller prostitution
            i princip noll. Det är inga betydande inkomster som kommer in
            den vägen. Om vi säger att prostitution är att betrakta som vilken
            näringsverksamhet som helst, finns det då inte en viss risk att
            vi legitimerar verksamheten i sig? Som jag har uppfattat det finns
            det en stor enighet om att vi ska göra allt för att minimera den
            i stället. Det har visat sig i praktisk verklighet att skatter
            inte är ett effektivt medel.
          </note>
          <note>
            Avser skatteutskottet att trycka på i den här frågan för att
            komma till rätta med prostitutionen? Man kan nästan få intrycket
            att utskottet tror att den nya lagstiftningen kommer att vara
            mycket effektiv i den kampen.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 12 §.)
          </note>
          <note>
            9 § Allmänna motioner om taxering och skattebetalning m.m.
          </note>
          <note>
            Föredrogs skatteutskottets betänkande 2000/01:SkU16
          </note>
          <note>
            Allmänna motioner om taxering och skattebetalning m.m.
          </note>
          <note type="speaker">
            Anf. 134 CARL FREDRIK GRAF (m):
          </note>
          <note>
            Herr talman! Rättssäkerhet i beskattningen är centralt. Rättssäkerhet
            innebär bl.a. att det ska råda ett rimligt balansförhållande mellan
            den enskilde medborgaren och myndigheterna. Rättssäkerhet innebär
            även att skattereglerna ska vara förutsägbara och möjliga att
            förstå. Rättssäkerhet är också att en medborgare ska kunna få
            ett myndighetsbeslut prövat inom rimlig tid av domstol. Rättssäkerhet
            behövs så att inte medborgarna riskerar att utsättas för myndighetsingripande
            till följd av godtycke. Detta är några exempel på hur man skulle
            kunna definiera rättssäkerhet.
          </note>
          <note>
            Moderaterna väckte under allmänna motionstiden ett par kommittémotioner
            som behandlas i det här betänkandet och som tar upp olika aspekter
            på rättssäkerhet. Vi tycker att det är viktigt att det ständigt
            förs en diskussion och förs fram förslag som stärker den enskildes
            ställning när det gäller rättssäkerhet i beskattningen.
          </note>
          <note>
            Jag vill också ta upp ett par punkter som i och för sig inte
            berörs så mycket i det här betänkandet men som ändå är väldigt
            intimt förknippade med dessa frågor. Det gäller handläggningstiderna
            i domstolarna.
          </note>
          <note>
            Det finns ju en tendens att det tar väldigt lång tid innan skatteärenden
            avgörs i domstol. Det kan ta tre fyra år och ända upp till tio
            elva år. Detta är naturligtvis djupt otillfredsställande. De som
            utsätts för den här processen är ofta företag t.ex. Ett företag
            kan ha agerat på ett visst sätt som sedan ska prövas i domstol.
            Nästa år inträder kanske exakt samma förhållande. Då agerar man
            på nytt som man tidigare gjorde eftersom saken inte är prövad
            i domstol. På det här viset ackumuleras problemen och också de
            belopp som är knutna till problemen. Det kan då sättas i fråga
            huruvida storleken på skatten är den rätta eller inte. Så handläggningstiderna
            i domstolarna är en annan viktig komponent.
          </note>
          <note>
            Ett annat förhållande som jag också vill peka på i det här sammanhanget
            är att skattemålen behandlas i olika typer av domstolar. Det är
            i sig ett problem. Det är inte minst ett kompetensproblem som
            är värt att notera i det här sammanhanget.
          </note>
          <note>
            Jag ska ta upp några av de förhållanden som berörs i betänkandet
            och några av de rubriker som finns med. Jag har inte möjlighet
            att ta upp samtliga.
          </note>
          <note>
            När det gäller F-skatten finns det ett antal reservationer. Systemet
            med F-skatt är mycket viktigt. Det är mycket bra att vi har det
            och att reglerna har införts. Det ökar rättssäkerheten, kan man
            säga. Det ökar nämligen förutsägbarheten för den som upphandlar
            en tjänst. Den som säljer tjänsten är själv ansvarig för sina
            skattekostnader. Det är därför viktigt att det här systemet finns.
          </note>
          <note>
            Systemet har efter hand blivit bättre och tydligare.
          </note>
          <note>
            Systemet med F-skatt är också nyckeln till att kunna starta företag
            och att med trovärdighet kunna gå ut och agera på en marknad.
            Som sagt har en hel del blivit bättre men inte allt. Skälet till
            att vi har reserverat oss denna gång är att vi tycker att man
            borde ha genomfört också den senaste förändringen som är föreslagen
            av bl.a. Riksskatteverket och som innebär att man skulle ändra
            lagtexten så att detta med självständigt bedriven verksamhet definierades
            om till en viss grad av självständighet. Det gör det nämligen
            möjligt för många fler att få F-skattsedel, inte minst de som
            går från en arbetsgivare för att starta eget och som kanske inledningsvis
            har uppdrag hos sin gamla arbetsgivare under en längre tid. Det
            är viktigt att den här förändringen genomförs. Gör man det har
            man anpassat förhållandena till de gränssituationer som råder
            på arbetsmarknaden i dag.
          </note>
          <note>
            Ett annan fråga som diskuteras i betänkandet är skattekontot.
            Skattekontot innebär också vissa förenklingar och fördelar för
            företagen. Men för att det ska fungera fullt ut gäller det att
            man kan kan läsa kontobeskeden, att de är lättförståeliga. Man
            måste också av skattekontot kunna förstå hur mycket skatt man
            är skyldig i olika situationer och vilka betalningsfrister som
            gäller. Där återstår det en del att göra.
          </note>
          <note>
            Nu vet jag att Riksskatteverket håller på med en enkätundersökning
            för att ta reda på hur det här systemet har uppfattas ute bland
            företagen. Jag ser fram emot uppföljningen av detta. Jag tycker
            att det är viktigt att det följs upp. Det är ofta företagen vi
            talar om här även om privatpersoner också har skattekonton - det
            är i regel bara en gång om året man får se dem. Företagen måste
            kunna veta exakt vilka betalningsfrister som gäller. Mina kontakter
            med olika företag visar att man inte alltid vet detta i dag.
          </note>
          <note>
            En tredje punkt som jag vill lyfta fram gäller skattetillägget.
            Vi moderater har ju under lång tid kritiserat skattetillägget
            för att vi tycker att det är ett otidsenligt sätt att faktiskt
            bestraffa olika skattebetalare på felaktiga grunder. Det har tillsatts
            en utredning.
          </note>
          <note>
            Utredningen har presenterat ett resultat. Den intresserade kan
            ju ta del av Skattetilläggskommitténs olika förslag. Jag hoppas
            verkligen att regeringen tar del av förslagen.
          </note>
          <note>
            Utredningen konstaterar ju, och det är viktigt att lyfta fram
            det, att dagens system har inslag av godtycke och orättvisa. Det
            har vi hävdat länge, men det är bra att också utredningen nu drar
            den slutsatsen.
          </note>
          <note>
            De som har handlat i god tro kan i dagens situation ändå råka
            ut för skattetillägg på ganska betydande belopp.
          </note>
          <note>
            I utredningen framgår det också att över 100 000
          </note>
          <note>
            skattetillägg beslutas varje år av skattemyndigheterna och att
            intäkterna belöper sig till 1-2 miljarder kronor. Det är alltså
            en högst avsevärd sanktion som skattemyndigheterna har till sitt
            förfogande gentemot de skattskyldiga. Det inbringar stora belopp.
            Jag kan inte låta bli att konstatera att jag tror att många av
            de här beloppen är oskäliga.
          </note>
          <note>
            Nu föreslår kommittén en ny lagstiftning som innebär att uppsåt
            också ska beaktas. Det betyder att om någon har haft för avsikt
            att på ett felaktigt sätt undandra sig skatt, eller betala mindre
            skatt, ska man kunna sanktioneras. Har man aldrig haft avsikten
            att undandra skatt ska inte sanktionen komma i fråga.
          </note>
          <note>
            Jag vill verkligen rikta en uppmaning till majoriteten i skatteutskottet
            att pressa på i Regeringskansliet så att Skattetilläggskommitténs
            förslag i denna del genomförs. Däremot ska man inte genomföra
            det förslag till finansiering som finns i betänkandet eftersom
            det innebär att man kraftigt höjer procentsatserna på skattetillägget.
            Där är ju kommittén bunden av de direktiv som finns när det gäller
            finansiering. Men i den delen är det ett dåligt förslag.
          </note>
          <note>
            Jag vill, herr talman, lyfta fram ytterligare två punkter. Den
            ena gäller anstånd med att betala skatt.
          </note>
          <note>
            Den princip som vi har i Sverige när man kommer till en skatteprocess
            i domstolen är ju att först betalar du skatten, sedan ska vi pröva
            i domstolen om det var rimligt att du skulle betala den. Man kan
            ju tänka sig detta i andra sammanhang: Först sitter du av ditt
            straff i fängelse, sedan någon gång ska vi pröva i tingsrätten
            eller någon annanstans huruvida du skulle ha gjort det eller inte.
          </note>
          <note>
            Det är naturligtvis en ordning som är otillfredsställande. Jag
            anser att regeringen bör få i uppdrag att se över reglerna när
            det gäller anstånd med att betala skatt så att det blir ett mer
            rimligt balansförhållande mellan den enskilde och myndigheten.
            Dagens rättspraxis ger nämligen utrymme för en osäkerhet på det
            området.
          </note>
          <note>
            Herr talman! Till sist vill jag ta upp något som kanske kan uppfattas
            som ett mindre problem i det här sammanhanget. I det här betänkandet
            finns ett antal motioner om sockenbegreppet i folkbokföringen.
            En utredning har presenterat ett förslag där man tycker att det
            är mer rationellt att kommunerna ska betraktas som hemvist.
          </note>
          <note>
            Vi har dock en historia i Sverige. Det finns också en kulturhistorisk
            betydelse. Socknen och församlingen kan vara en väldigt viktig
            del när man ska identifiera sig med sin hembygd. Det är flera
            motionärer som har tagit upp den här frågan. Vi har i vår reservation
            också påpekat att det utredningsförslag som har lagts fram inte
            bör genomföras. Sockenbegreppet bör behållas för att vi på det
            viset ska knyta an till vårt kulturarv på ett bättre sätt.
          </note>
          <note>
            Med detta, herr talman, ber jag att få yrka bifall till reservation
            1 under punkt 1. I övrigt står jag naturligtvis bakom de andra
            moderata reservationerna i betänkandet.
          </note>
          <note type="speaker">
            Anf. 135 MARIE ENGSTRÖM (v):
          </note>
          <note>
            Herr talman! I det här betänkandet, Allmänna motioner om taxering
            och skattebetalning, har vi från
          </note>
          <note>
            Vänsterpartiets sida tre reservationer som jag tänkte att jag
            skulle redogöra för. Reservation 7 handlar om de gränsproblem
            som uppstår vid den långa gränsen mellan Sverige och Norge. Denna
            gräns är faktiskt
          </note>
          <note>
            160 mil lång. Det handlar om gränsproblem som uppstår vid arbetspendling.
            Norge är en stor arbetsmarknad för de län som gränsar dit.
          </note>
          <note>
            Vi har ju nyligen varit i Öresundsregionen och tittat på de problem
            som man har där vid arbetspendling. Många av de problem som vi
            har sett där - och till viss del har vi också fått lösningar presenterade
            för oss - gäller även vid denna gräns, som vi nu alltså har skrivit
            en reservation omkring. Det handlar naturligtvis om problematiken
            omkring gränspendling och om det här andra begreppet, "gränsgångare",
            som i någon mening är ett undantag.
          </note>
          <note>
            Många gånger är det problem kring skattefrågorna men också kring
            de frågor som rör socialförsäkringar, arbetsmarknad, föräldraförsäkring
            osv. Då handlar det kanske inte i första hand om att ändra reglerna
            utan om att ha bra information. Det handlar också om att tillämpa
            reglerna på ett sådant sätt att det underlättar i den arbetsmarknad
            vi har och inte försvårar.
          </note>
          <note>
            Jag har också haft en diskussion med Leif Pagrotsky om de här
            frågorna. Ett av de problem som jag tog upp med honom var vem
            i regeringen som har ansvar för de här frågorna, som griper in
            på så många olika områden. Det är ju Utrikesdepartementet som
            har det övergripande ansvaret, och det kan nog vara bra med ett
            övergripande ansvar på det sättet. Men det kan också försvåra
            eftersom det departementet inte har insyn och tillräcklig kunskap
            i frågor som rör skatt, tull osv.
          </note>
          <note>
            En annan reservation som Vänsterpartiet har är reservation 17.
            Den handlar om ett förslag från vår sida om att återinföra arbetsgivarens
            skyldighet att medverka vid betalning av kvarskatt. Vid kontakter
            med
          </note>
          <note>
            Riksskatteverket visade det sig att vid omläggningen till det
            system vi har i dag, kopplat till skattekontot, var det till att
            börja med väldigt många som missade att betala sin restskatt.
            De blev restförda och hamnade i kronofogdens register. Därmed
            kunde de också hamna hos kreditupplysningsföretag.
          </note>
          <note>
            Nu vet vi att antalet minskar hela tiden, och det är en bra utveckling.
            Från vår sida kommer vi, trots att vi har lagt fram en reservation,
            att följa den utvecklingen och se om det visar sig att antalet
            även i framtiden minskar. Det tycker vi är positivt.
          </note>
          <note>
            Vi vill ändå notera att för det stora flertal av löntagarna som
            får sin slutskattsedel i augusti ska faktiskt kvarskatten betalas
            i november. Det kan vara en ganska tuff tid att betala kvarskatt
            för t.ex. en barnfamilj som vill ha pengar till julhelgen.
          </note>
          <note>
            Reservation 8 från Vänsterpartiet handlar om legitimationskontroller
            vid revisioner. Det är en fråga som vi har lyft fram förut, och
            den har sitt ursprung i ett förslag från Skatteflyktskommittén.
            Det handlar om att begära legitimationskontroller vid arbetsplatser,
            t.ex. byggarbetsplatser eller restauranger. Det är många som har
            haft invändningar mot det här förslaget och menar att det ger
            alltför långtgående befogenheter osv.
          </note>
          <note>
            Man kanske kan instämma i en viss del av den kritiken. Men å
            andra sidan finns det väldigt många exempel på hur arbetsgivare
            på ett väldigt hänsynslöst sätt utnyttjar många människor, t.ex.
            illegala invandrare som för en svältlön får arbeta under fruktansvärt
            vidriga förhållanden helt utan ett socialt skyddsnät och fjärran
            från de lagar som råder på arbetsmarknaden. Vi tycker att det
            är viktigt att lyfta fram frågan. Vi tycker att det är ett oskick
            att det finns arbetsgivare i dag som utnyttjar människors belägenhet
            och utsatthet på det här sättet.
          </note>
          <note>
            Jag ska kort kommentera några av Moderaternas reservationer i
            det här betänkandet. Jag noterar återigen att det finns reservationer
            inte bara från Moderaterna utan även från andra partier som rör
            F-
          </note>
          <note>
            skattsedlarna. Det var ändå ganska välgörande att få lyssna på
            Carl Fredrik Graf. Han sade att man genom åren har varit väldigt
            kritiska mot detta, men nu kändes som om man snart var i hamn.
            Nu är det en fråga kvar, säger Carl Fredrik Graf, och den handlar
            om självständighetsbegreppet. Jag tycker att det är intressant
            att man på den borgerliga sidan ändå i någon mening erkänner att
            vi är en bit på väg. Vi har debatterat frågan om F-skatterna ett
            antal gånger här i kammaren sedan 1997. Jag har undrat om dessa
            människor aldrig blir nöjda, trots att jag vet att det har varit
            många problem som har hängt samman med F-
          </note>
          <note>
            skattsedlarna. Det har gällt möjligheterna att få dem, krångel
            osv. vid skattemyndigheterna, men det har förbättrats. Det kan
            naturligtvis göras bättre, men många gånger glömmer man bort varför
            vi en gång införde F-skattsedlar. Det finns ett konsumentperspektiv
            i detta. Det handlar helt enkelt om en rättstrygghet. Vem har
            skyldighet att betala avgifterna när man anlitar ett företag t.ex.?
            När jag läser de här reservationerna verkar det ibland som om
            vi bara ska dela ut F-skattsedlar till höger och vänster om det
            inte föreligger näringsförbud. Det är faktiskt det flera av partierna
            skriver.
          </note>
          <note>
            Sedan finns det en annan reservation, nämligen reservation 14,
            där det står att den totala lönekostnaden ska finnas med på lönebeskedet.
            Moderaterna skriver att man tycker att staten ska gå före med
            gott exempel. I de fall som staten är arbetsgivare ska man ange
            vilka skatter som man har betalat. För det första kan jag konstatera
            att det står i betänkandet att alla arbetsgivare har sin fulla
            frihet att själva skriva på lönebeskedet och informera de anställda
            om hur höga skatterna är. Jag förstår inte varför vi ska behöva
            ta den här svängen om riksdagen och att vi ska behöva behandla
            frågan.
          </note>
          <note>
            För det andra förstår jag att Moderaternas motion och reservation
            är skriven utifrån den Demoskopundersökning som SAF beställde
            för något år sedan. De slutsatser man har dragit av den undersökningen
            visar t.ex. att många inte vet hur hög inkomstskatten är eller
            hur hög arbetsgivaravgiften är. Jag måste nästan ställa en fråga
            till Carl Fredrik Graf. Betyder det att er propaganda om de skyhöga
            skatterna vi har här i landet inte har gått fram i tillräckligt
            hög grad till människor? Är det därför ni vill att vi ska lagstifta
            om att detta ska stå på samtliga lönebesked?
          </note>
          <note>
            Herr talman! Jag vill yrka bifall till Vänsterpartiets reservation
            nr 8.
          </note>
          <note type="speaker">
            Anf. 136 CARL FREDRIK GRAF (m) replik:
          </note>
          <note>
            Herr talman! Marie Engström gör mig lite besviken när hon ställer
            sina frågor till mig. Marie Engström brukar ju vara påläst och
            veta vad hon talar om, men båda de frågor som har ställts ger
            uttryck för lite svepande formuleringar där man inte riktigt har
            tagit reda på detta.
          </note>
          <note>
            Det finns en motion där man säger att alla ska få
          </note>
          <note>
            F-skattsedel om man inte har näringsförbud. Den har vi avstyrkt
            i vår reservation. Vi konstaterar, och det sade jag också i mitt
            inledningsanförande, att det successivt har blivit bättre. Systemet
            med F-
          </note>
          <note>
            skattsedel är ett bra system. Det är en konsumentupplysning,
            precis som Marie Engström var inne på.
          </note>
          <note>
            Men just det förhållandet att det har varit problem, vilket Marie
            Engström också talade om, gör att vi hela tiden måste arbeta med
            att göra det bättre.
          </note>
          <note>
            Nu återstår en sak för att det här ska fungera riktigt bra. Om
            man ändrar lagstiftningen och självständighetskriteriet i enlighet
            med det som Riksskatteverket föreslår med en viss grad av självständighet,
            tror jag att man sedan kommer att kunna sortera ut de sista problemen
            med detta.
          </note>
          <note>
            Vi har inte föreslagit att man lagstiftningsvägen ska införa
            upplysningar om skattekostnader i samhället för alla företagare
            i landet. Det är precis som
          </note>
          <note>
            Marie Engström säger, nämligen att det är upp till företaget
            att bestämma hur man vill utforma sina lönebesked. Däremot tycker
            vi nog att det kunde vara värdefullt om medborgare i allmänhet
            fick en bättre bild av skattekostnaderna i samband med löneutbetalningar,
            och även i andra sammanhang. Jag tror att det skulle vara bra
            om man fick en bättre balans mellan hur det ser ut med skattekostnaderna
            respektive hur olika utgifter fördelas i samhället. Det är värdefullt
            om den typen av kunskap är spridd.
          </note>
          <note type="speaker">
            Anf. 137 MARIE ENGSTRÖM (v) replik:
          </note>
          <note>
            Herr talman! Carl Fredrik Graf säger att jag var fel ute när
            jag sade att den enda anledningen till att inte få F-skattsedel
            skulle vara att man hade näringsförbud. När jag tittar i reservationerna
            ser jag det är i
          </note>
          <note>
            Kristdemokraternas reservation som det står att den enda anledningen
            till att inte få F-skattsedel skulle vara att personen har näringsförbud.
            Kenneth Lantz kan kanske sedan utveckla syftet med att skriva
            på det sättet. Jag tycker att man hamnar där jag sade förut, nämligen
            att man mer eller mindre kan dela ut dem till höger och vänster.
            Moderaterna skriver: "om inte företagssyftet är uppenbart oseriöst",
            vilket nästan hamnar i samma klass.
          </note>
          <note>
            Jag tycker fortfarande att det är bra att man blir lite mer nöjd.
            Det finns ju andra reservationer här, t.ex. från Folkpartiet,
            där man vill göra det till en jämställdhetsfråga. Man pratar om
            alla dem som aldrig över huvud taget kan komma i fråga att starta
            ett företag.
          </note>
          <note>
            När det gäller svenska folkets skattebetalning och om detta ska
            synliggöras på dokument, står det faktiskt i er reservation: "Staten
            kan som arbetsgivare föregå med gott exempel genom att som första
            punkt på lönebeskedet redovisa arbetstagarens bruttolön inklusive
            avgifter enligt lag och avtal."
          </note>
          <note type="speaker">
            Anf. 138 CARL FREDRIK GRAF (m) replik:
          </note>
          <note>
            Herr talman! Det är bra att Marie Engström citerar reservationen.
            Då slipper jag tala om vad som står där. Citatet var korrekt.
          </note>
          <note>
            Jag hoppas att det nu för tredje gången framgår att den förändring
            vi föreslår när det gäller F-skattsedeln är den som Riksskatteverket
            föreslog i den rapport som är citerad i reservationen. Den innebär
            att självständighetskriteriet förändras något. Därefter tror jag
            att vi får ett system som kommer att vara bra och så nära man
            kan komma ett fungerande system för F-
          </note>
          <note>
            skattsedeln.
          </note>
          <note type="speaker">
            Anf. 139 MARIE ENGSTRÖM (v) replik:
          </note>
          <note>
            Herr talman! Jag skulle vilja ställa ett par frågor till Carl
            Fredrik Graf. Han kan naturligtvis inte svara på dem nu. Jag kan
            bara konstatera något då.
          </note>
          <note>
            I den Demoskopundersökning som SAF har beställt har man kommit
            fram till att varannan företagare inte vet hur höga arbetsgivaravgifterna
            är. Jag tycker att det är intressant. Moderata samlingspartiet
            har ju som första paroll: Sänk skatterna, sänk arbetsgivaravgifterna!
            Om inte företagen själva vet hur höga avgifterna är, varför gör
            ni er till tolk för dessa företag och säger att de vill ha sänkta
            skatter? De vet ju inte själva nivån på skatterna.
          </note>
          <note>
            Det är samma sak när man har frågat inkomsttagare som tjänar
            15 000 kr i månaden. De svarar att skatten kanske är någonstans
            mellan 30 % och 35 %, vilket den naturligtvis ofta också är. Kommunalskatten
            ligger ju ofta på de nivåerna. Ni anser att det svaret också är
            fel. Ni menar att skatterna ligger på 60-
          </note>
          <note>
            65 % eftersom ni vill synliggöra punktskatter, osv.
          </note>
          <note>
            Jag ser detta mycket som en del i er propaganda för att genomföra
            era skattesänkningar.
          </note>
          <note type="speaker">
            Anf. 140 KENNETH LANTZ (kd):
          </note>
          <note>
            Herr talman! SkU 16, allmänna motioner om skatt och taxering,
            som vi har att debattera och besluta om behandlar frågor som bevisligen
            berör många människor i vårt land. Det gäller naturligtvis alla
            företagare.
          </note>
          <note>
            Jag tänker speciellt på dem som vi benämner soloföretagare. Men
            det gäller inte endast företagare. Alla som är anställda berörs
            på ett eller annat sätt av de beslut vi kommer att fatta i dag.
          </note>
          <note>
            Herr talman! Kristdemokraterna står självklart bakom samtliga
            våra reservationer, men för tids vinnande yrkar jag endast bifall
            till reservation 9 under punkt 6.
          </note>
          <note>
            Vi känner till uttrycket "bli vid din läst". Det är ett mycket
            bra uttryck för många, ja kanske rent av för alla människor. Många
            av landets småföretagare känner sig just dessa dagar mycket frustrerade,
            kanske rent av schizofrena. Man har i bakhuvudet en ständig fråga:
            Ska jag leva upp till kundernas krav att arbetet ska slutföras,
            eller ska jag lägga tiden på myndigheternas rapportkrav i dessa
            dagar då det är deklaration?
          </note>
          <note>
            Speciellt passar detta in på soloföretagarna. Tänk er en murare
            eller målare som är en eftertraktad hantverkare i dessa dagar.
            Han eller hon har fullt upp med arbete. Det skulle vara enkelt
            att fylla veckans samtliga sju dagar med hantverk. Men vår hantverkare
            ska utöver sitt utbildade yrke även klara av att vara redovisningsmänniska,
            administratör och säljare av egna tjänster. Utöver detta förväntas
            han eller hon vara pappa eller mamma efter dagens långa arbetspass.
          </note>
          <note>
            Jag besöker ofta småföretagare och inte minst soloföretagare.
            När man frågar dem vad som är mest komplicerat eller betungande
            i verksamheten kommer vädjan om enklare regler avseende deklaration
            och kontakter med myndigheter av olika slag. Man vill helt enkelt
            bli vid sin läst. Man vill hålla på med det man är bra på.
          </note>
          <note>
            Nu finns det säkerligen de som redan har löst problemet åt vår
            murare. Man säger: Låt en redovisningskonsult göra jobbet. Jo,
            tack. Gärna det. Men vad kostar detta för muraren? För att revisorn
            ska erhålla 100 kr i handen måste muraren fakturera från
          </note>
          <note>
            700 kr upp till 1 500 kr, beroende på vilken marginalskatt som
            gäller i exemplet.
          </note>
          <note>
            Vår välfärd i all ära. Den är bra i många delar.
          </note>
          <note>
            Men vårt höga skattetryck är inte något jag skryter med. Skattekilen
            som vi har borde kunna sänkas. Det gäller inte endast skatten.
            Det är väl så viktigt att åtgärder vidtas mot den tunga byråkratin.
            Krånglet med redovisning och rapportering måste förenklas.
          </note>
          <note>
            Småföretagsdelegationen har på ett förtjänstfullt sätt listat
            en lång rad förslag som regeringen borde åtgärda skyndsamt. Men
            vad har resultatet blivit av detta lovande initiativ? Jo, mindre
            än hälften av förslagen är åtgärdade eller påbörjade. Det talas
            och utreds men konkretiseras väldigt lite, vilket vi har tagit
            upp tidigare här i dag.
          </note>
          <note>
            Skattekontrollutredningen har i sitt slutbetänkande lämnat ett
            förslag till en ny lag om självdeklarationer och kontrolluppgifter.
            Vi ser med förväntan fram emot utlovad proposition i ärendet.
            Jag undrar om man kan förvänta sig att denna ärendeplan håller
            vad den lovar.
          </note>
          <note>
            Herr talman! Så till skattemyndigheternas kontrollverksamhet
            och skattebrottsenheterna. Kristdemokraterna har i höstens budgetalternativ
            föreslagit en höjning av regeringens föreslagna anslag till skattemyndigheten.
            Vi tror att varje extra inbetald krona renderar god avkastning.
            Man talar om mer än 6 kr i avkastning, som kommer tillbaka av
            de pengar vi betalar in till skattemyndigheten. Således borde
            det inte finnas något att oroa sig över när det gäller att på
            detta sätt höja anslaget till skattemyndigheten.
          </note>
          <note>
            Vi har en önskan om och ställer krav på att var och en ska avlägga
            den skatt man är skyldig. Den svarta sektorn omsluter upp emot
            300-500 miljarder årligen. Det ger ett skattebortfall på närmare
            100
          </note>
          <note>
            miljarder. Det är oerhört mycket pengar.
          </note>
          <note>
            Utskottets behandling av motionerna är tillfredsställande. Jag
            hoppas emellertid att det inte endast är ord utan att vi får se
            handling utifrån texten, som säger att arbete pågår. Det skulle
            kunna vara av intresse att fråga regeringspartiets företrädare
            i den här debatten, Per Erik Granström, om tidsplanen för detta
            arbete.
          </note>
          <note>
            Kommer skattemyndigheterna att erhålla ytterligare pengar i vårpropositionen?
          </note>
          <note>
            Kommer vi inom en rimlig tid att se förslag på förenklingar för
            våra småföretagare?
          </note>
          <note>
            Är det rimligt att administrationen av en anställd på ett småföretag
            ska kosta upp emot 30 000 kr per år? Vad anser regeringspartiet
            om denna höga kostnad?
          </note>
          <note>
            Är det inte dags för Sverige att bli ett småföretagarvänligt
            land?
          </note>
          <note>
            Herr talman! Angående åtgärder mot skattebrottslighet anser kristdemokraterna
            att vi har redogjort för detta ganska väl i vår partimotion. Den
            tar bl.a. upp behovet av att förändra strukturerna så att vi kan
            bli kvitt, eller i alla fall minska utbredningen av den svarta
            sektorns verksamhet. Det är alarmerande att detta strukturproblem
            fortfarande består och leder till så pass stora skattebortfall.
            Vi föreslår att man ska agera för att byta svart arbetskraft mot
            vita tjänster.
          </note>
          <note>
            Kristdemokraterna har under lång tid agerat till förmån för hushållsnära
            tjänster, som vi också har berört tidigare i dag. Vi har agerat
            för att dessa ska subventioneras genom skattereduktioner. Vi är
            helt övertygade om att det hade sänkt intresset för svart arbetskraft
            om vi hade kunnat få igenom det förslaget.
          </note>
          <note>
            Jag tror inte att svensken primärt vill jobba svart.
          </note>
          <note>
            Men den stora skattekilen, våra höga skatter, uppmuntrar snarare
            än minskar denna sektor. Låt oss därför städa och förenkla regelverket
            på detta område.
          </note>
          <note>
            På detta område vill jag också konstatera att utskottet varit
            positivt inställt till våra förslag och at man instämmer i många
            delar. Även om utskottet anser att frågorna är föremål för intensiv
            uppmärksamhet vill jag påminna om och aktualisera värdet av ett
            fortsatt idogt arbete med att bekämpa den ekonomiska skattebrottsligheten.
          </note>
          <note>
            För att stärka argumentet på detta område vore det mycket enkelt
            att räkna ut hur många vårdarbetande man skulle kunna anställa
            om vi t.ex. kunde erhålla skatteintäkter på drygt 50 miljarder
            årligen från den svarta sektorn. Låt oss inte förtröttas i denna
            vår gemensamma kamp. Men glöm inte bort att det också måste ske
            genom en lägre beskattning. Det räcker inte med starkare sanktioner
            för att öka effektiviteten. Det krävs också motivation och stimulus
            för att på sikt räta ut detta strukturfel i svensk skattelagstiftning.
          </note>
          <note>
            Så, herr talman, till tullens insatser mot smuggling. Det är
            glädjande att såväl Ekobrottsmyndigheten som Tullverket har erhållit
            förstärkning med blygsamma 5 ½ miljoner kronor för bättre kontroll.
            Det borde dock vara ännu mer än dessa 2 miljoner för att motarbeta
            den svarta sektorn. Kampen måste hållas vid liv. Vi får under
            inga omständigheter låta denna sektor växa ytterligare.
          </note>
          <note>
            Det är länge sedan Sverige tvingades till så pass hård gränsbevakning
            som vi har för tillfället. Hotet är tacksamt nog inte någon stridande
            makt, men det är illa nog. Den plågsamma mul- och klövsjukan har
            drabbat Europa på ett påtagligt sätt.
          </note>
          <note>
            Tullverket har i detta sammanhang en viktig uppgift i arbetet
            med att skydda Sverige från smittan. Vi hör dagligen om kraftfulla
            insatser. Det är bra. Men resurserna kommer inte att räcka. Även
            om arbetskraft lånas från andra myndigheter kommer resurserna
            att sina.
          </note>
          <note>
            Jag vill fråga Per Erik Granström om det är så att majoritetspartierna
            bevakar denna fråga. Vi vill inte se att smuggling av narkotika,
            öl och annat ska glömmas bort. Vi vill inte heller se att denna
            ström i
          </note>
          <note>
            Skåne tilltar under det att vi bara koncentrerar oss på mul-
            och klövsjukan.
          </note>
          <note>
            Jag har i tidigare debatter kommenterat lagen om kontroll av
            privata postförsändelser. Kristdemokraterna stödde förslaget,
            och vi noterar med tacksamhet det goda resultat denna verksamhet
            fick.
          </note>
          <note>
            Med utgångspunkt i min hemmaregion, Skåne och
          </note>
          <note>
            Öresundskusten, vill jag gång på gång varna för och uppmärksamma
            kammaren på de risker som våra ungdomar utsätts för. Smuggling
            och kommers är betydande. Vi kan inte tillåta detta. Vi går nu
            ännu en sommar till mötes. Turistströmmen kommer att öka runt
            Öresund. Det är bra. Men vi måste sätta stopp för smugglingen.
            Jag tror vi är överens om detta.
          </note>
          <note>
            Jag vill fråga: Kommer Tullverket att erhålla stöd och resurser
            för att man ska kunna skydda den svenska gränsen från insmuggling
            den här sommaren?
          </note>
          <note>
            Herr talman! Avslutningsvis vill jag ta upp deklarationer och
            skatteredovisning. I dagarna är det dags för deklarationer. Företagarna
            är i full färd med att avsluta sina deklarationer och lämna in
            dem till skattemyndigheten. Återigen påminns vi ganska mycket
            om att det finns mer att göra på detta område. Varför ska vi t.ex.
            behöva två olika dagar för deklarationernas inlämnande när en
            stor del ändå väljer att begära anstånd om detta några veckor?
          </note>
          <note>
            Riksskatteverket gör en översyn av reglerna i momslagen om redovisning
            av utgående och ingående moms. Det vore bra om enklare regler
            införs även på detta område. Momsens inbetalningsdag borde vara
            tydlig. Flera motionärer har lyft fram just frågorna på detta
            område. Jag anser att det är viktigt med lika regler och enkla
            sådana. Solo- och småföretagare ska mötas av hjälp och förståelse
            i sitt oavlönade arbete med deklarationer och annan administration.
          </note>
          <note type="speaker">
            Anf. 141 MARIE ENGSTRÖM (v) replik:
          </note>
          <note>
            Herr talman! Jag vill återkomma till reservationen om F-skattsedel
            och den diskussion som jag och Carl
          </note>
          <note>
            Fredrik Graf delvis hade. Kenneth Lantz skriver i reservationen
            att alla som så önskar bör få en F-
          </note>
          <note>
            skattsedel utan annan prövning än om personen har näringsförbud.
            Och lite längre ned står det att man vid tilldelning av F-skattsedel
            faktiskt vill slopa prövningen om verksamheten är näringsverksamhet.
            Utifrån det skulle jag vilja fråga Kenneth Lantz: Tycker kristdemokraterna
            att vi över huvud taget ska ha en F-
          </note>
          <note>
            skattsedel? Och varför ska vi ha en F-skattsedel? Det finns ju
            en historia bakom till att vi en gång inrättade detta instrument.
            Jag skulle vilja ha svar på utifrån vad man skriver i denna reservation.
          </note>
          <note>
            Sedan talar Kenneth Lantz om att man i dagarna har lämnat in
            deklarationer. Det har man förvisso gjort. Han vill att vi ska
            få enklare regler, mer lika regler och andra förbättringar. Men
            jag har aldrig riktigt hört kristdemokraternas konkreta förslag
            till annorlunda regler, till förenklingar. Kanske skulle
          </note>
          <note>
            Kenneth Lantz vilja presentera dem. Det är så väldigt lätt att
            säga tulipanaros. Men sedan ska man konkretisera sig. Vad innebär
            det, Kenneth Lantz? Vad är kristdemokraternas förenklings- och
            förbättringsförslag i detta avseende?
          </note>
          <note type="speaker">
            Anf. 142 KENNETH LANTZ (kd) replik:
          </note>
          <note>
            Herr talman! På den första frågan om F-skattsedel åt alla ska
            jag svara att vi kristdemokrater tror att det i framtiden kommer
            att bli väldigt många människor som kommer att växla väldigt snabbt
            mellan att vara anställda och att driva egna företag. Därför tycker
            vi att detta inte ska vara något hinder utan att man på ett enkelt
            och rationellt sätt ska kunna erhålla den här F-
          </note>
          <note>
            skattsedeln som varande en deklaration för att man har ett kontrakt
            med skattemyndigheten att sköta min företagsskatteinbetalning
            på ett relevant och riktigt sätt. Om detta missköts så ska självklart
            - det är ett axiom - denna F-skattsedel dras in omgående.
          </note>
          <note>
            Beträffande den andra frågan om vilka regler som vi skulle vilja
            förändra, så ber jag att få referera till det ständigt pågående
            arbete som vi bedriver. Jag är inte här beredd att svara på vilka
            konkreta förslag som vi har. Men den ärligheten och etiken står
            vi för som innebär att vi inte lägger fram några förslag utan
            att vi har befäst dem på ett påtagligt sätt.
          </note>
          <note type="speaker">
            Anf. 143 MARIE ENGSTRÖM (v) replik:
          </note>
          <note>
            Herr talman! Jag vill bara återigen notera att kristdemokraterna
            alltså tycker att vi kan dela ut F-
          </note>
          <note>
            skattsedlar till höger och vänster och att vi framför allt inte
            ska pröva om man tänker bedriva någon typ av näringsverksamhet.
            Det trodde jag i någon mening var kärnan i att över huvud taget
            ha F-skattsedlar i det här landet och att de ska användas i detta
            syfte.
          </note>
          <note>
            När det gäller den översyn som man kanske skulle kunna göra när
            det gäller graden av självständighet som man har påtalat från
            Riksskatteverket kan jag säga: Ja visst, låt oss titta på det
            för att kanske kunna åtgärda de problem som kvarstår på detta
            område. Så pragmatisk kanske man kan vara i detta avseende.
          </note>
          <note>
            Men sedan tycker jag, Kenneth Lantz, att det är ganska intressant
            att när man försöker tränga bakom orden om förenklingar och om
            förbättringar så finns det absolut inga exempel att komma med.
            Det tycker jag är ganska intressant. Man kanske ska fortsätta
            att pressa på oppositionen lite grann och avkräva mer konkreta
            svar. Det måste ju vara intressant också för dem som lyssnar på
            debatterna vad det egentligen är som vi talar om.
          </note>
          <note>
            Jag ska friska upp historien lite grann för Kenneth
          </note>
          <note>
            Lantz. Det var faktiskt när hans parti en gång befann sig i regeringsställning
            som man införde dessa beräkningar av expansionsmedel och beräkningar
            av negativ och positiv räntefördelning, vilket i dag nästan knäcker
            den småföretagare som själv ska försöka göra den typen av deklarationer.
          </note>
          <note type="speaker">
            Anf. 144 KENNETH LANTZ (kd) replik:
          </note>
          <note>
            Herr talman! Jag tar för givet att F-skattsedeln är till just
            för det som den står för, nämligen företagare.
          </note>
          <note>
            Så om det inte bedrivs någon näringsverksamhet så förstår jag
            inte vad man ska ha F-skattsedeln till. Det blir ju en motsägelse.
            Om det står tydligt att det ska vara för företag och näringsverksamhet
            så erhålls det därmed en företagsskattsedel. F står väl för företag.
          </note>
          <note>
            Det hoppas jag är helt klart.
          </note>
          <note>
            Beträffande att vi inte har några konkreta förslag, så har jag
            inte sagt att vi inte har det. Jag svarade
          </note>
          <note>
            Marie Engström att jag inte är beredd att här just nu redogöra
            för dem. Men det finns väldigt många förslag. Jag har precis gjort
            deklarationer åt två företag hemma i min egen hemort, och nog
            finns det förslag.
          </note>
          <note>
            Men jag säger att jag inte är beredd att här just nu redogöra
            för sådana förslag. Men att det finns konkreta förslag, därom
            ska vi kunna bli ense, Marie
          </note>
          <note>
            Engström och jag.
          </note>
          <note type="speaker">
            Anf. 145 JOHAN PEHRSON (fp):
          </note>
          <note>
            Herr talman! Detta med konkreta förslag till förenklingar kommer
            ju att drabba mig med från Marie
          </note>
          <note>
            Engströms sida. Men om hon sitter och lyssnar så kan hon väl
            be sin kompis Per Rosengren att pallra sig ut i hörnet av korridoren
            och samla ihop den sjö av deklarationsblanketter som ligger där
            och som vi som riksdagsledamöter behöver fylla i för att kunna
            deklarera.
          </note>
          <note>
            Och det handlar om oss som individer, som privatpersoner. Få
            av oss har väl F-skatt gissar jag. Då får vi se hur många blanketter
            och vilken materia det ändå är som man måste tränga igenom. Därmed
            inte sagt att man kan ta bort allt. Men jag förutsätter att det
            går att göra en hel del för att förenkla. Det visar de blanketter
            som ligger utanför draperiet och som Marie Engström kan gå och
            titta på sedan om inte Per Rosengren går och letar. Per Rosengren
            och jag brukar ju annars tala om blanketter.
          </note>
          <note>
            Den som vill starta ett företag i Sverige möter fortfarande en
            mur av blanketter, byråkrati och misstänksamhet. Det är inte så
            rosenrött som Marie Engström ger sken av. Skattelagarna och myndigheternas
            arbete måste bättre än i dag utgå från ett rent företagarperspektiv.
            Regelverket är tyvärr alltför mycket utformat för att det ska
            vara lätt för myndigheterna att granska företagen, inte för att
            det ska vara lätt att följa och förstå för företagen.
          </note>
          <note>
            Från Riksskatteverket har det upprepade gånger lagts fram förslag
            om förenklingar. Men regeringen avstår från att genomföra dem.
            Det är allvarligt, liksom det faktum att Näringsdepartementets
            arbete för att underlätta och förenkla förefaller att ha gått
            helt i stå.
          </note>
          <note>
            I detta perspektiv är det dock glädjande att vissa framsteg har
            gjorts. Och jag vill verkligen understryka att det går alltför
            sakta framåt, t.ex. när det gäller möjligheten till en förenklad
            självdeklaration. Det gäller dock endast privatpersoner och inte
            den som är registrerad för F-skatt. Vi noterar från Folkpartiets
            sida att detta ligger väl i linje med ett system med servicecheckar
            som vi liberaler har kämpat för i nästan tio år.
          </note>
          <note>
            Få av landets 700 000 företagare klarar deklarationen själva.
            Jag tror att behovet av en brett tillämpbar förenklad företagardeklaration
            är av stor betydelse för nyföretagandet, vilket Småföretagsdelegationen
            har påpekat. Men här händer det som sagt ingenting.
          </note>
          <note>
            Mycket av det omfattande uppgiftslämnandet och den detaljerade
            bokföringen är så kostsam att det inte står i rimlig proportion
            till tid och experthjälp, och vad det kostar, som en småföretagare
            måste anlita.
          </note>
          <note>
            Det kostar åtskilliga tusenlappar per år.
          </note>
          <note>
            När det gäller regler om avskrivningar, expansionsmedel t.ex.
            Marie Engström, så tillhör jag dem som erkänner att det kanske
            var fel. Det kanske blev för krångligt. Och jag gör gärna upp
            med min historia i fråga om att vi har gjort fel från liberalt
            håll när det gäller företagsbeskattning. Det vore bra om fler
            kunde göra upp med sitt förflutna. Här finns det mycket att göra.
          </note>
          <note>
            Sedan till frågan om förenklad registrering. Det är viktigt att
            komma i gång som företagare. I Sverige behöver en företagare inte
            sällan kontakta flera myndigheter - PRV, skattemyndigheter, flera
            uppbördsenheter, försäkringskassan, länsstyrelse, kommun och andra.
            Rader av blanketter ska beställas och fyllas i. Vi anser att man
            kunde göra ett försök med en enda, enkel blankett för att registrera
            företaget och komma i gång. Den skulle kunna tillställas PRV.
          </note>
          <note>
            Jag ska erkänna att mitt inlägg i denna del kan ses som opinionsbildande,
            för att heja på det arbete som sker på PRV och Riksskatteverket.
            Det är inte initierat av regeringen. Inte heller drivs det på
            så att det stör. Här är det fråga om ett av många myndighetsinitiativ.
            Myndigheten kan agera själv utan att begära stöd.
          </note>
          <note>
            Det har talats om F-skattsedel för alla. Problemet är att det
            fortfarande krävs att man är självständig.
          </note>
          <note>
            Effekten blir att fler människor som kan tänka sig att starta
            eget företag inte kan göra det, därför att deras första och enda
            kund de närmaste åren kommer att vara deras tidigare arbetsgivare.
            Det finns exempel på sådana fall där F-skattsedel nekas. Det är
            fortfarande ett problem, även om det har avtagit. Det gläder mig
            att Marie Engström vill titta närmare på frågan. Vi kanske kan
            komma överens, så att vi kan ta steg i rätt riktning.
          </note>
          <note>
            Det finns två stora problem på skatteområdet. Carl
          </note>
          <note>
            Fredrik Graf tog upp skattetilläggen. Nu har äntligen utredningen
            kommit. Den är färdig och läsbar, och det är glädjande. Det kan
            förhoppningsvis leda till handling från regeringen eller dess
            företrädare i skatteutskottet. Nu kan man se i utredningen att
            det står en hel del om godtycke och vilka effekter det kan få.
          </note>
          <note>
            Man kan se till att det händer något. Det vore bra för svenskt
            företagande och inte minst för rättssäkerheten.
          </note>
          <note>
            Sedan gäller det också generalklausulen. En förutsättning för
            ett fungerande skattesystem är att det finns en tillfredsställande
            kontroll av skatteunderlaget. Det ligger i alla medborgares intresse
            att skattemyndigheterna motverkar skattefusk. Det är centralt
            att de inte kränker integritet och rättssäkerhet på området. Generalklausulen
            återinfördes och skärptes av socialdemokraterna. Jag menar att
            man då gick över gränsen.
          </note>
          <note>
            Det finns ett inslag av godtycke. Så fort man kan bedöma det
            som att någon utnyttjar den lagstiftning som finns kan de drabbas
            av en straffbeskattning. Det kan vara så att reglerna ser ut på
            ett visst sätt, därför att vi här i kammaren inte är förmögna
            att stifta bättre regler. Det ligger i vårt ansvar att stifta
            lagar som människor förstår. Så länge människor inte bryter mot
            lagarna kan jag inte se att de gör fel. Därför är generalklausulen
            i princip en felaktig lagstiftning.
          </note>
          <note>
            Herr talman! Folkpartiet liberalerna står som vanligt bakom samtliga
            våra reservationer på området.
          </note>
          <note>
            För tids vinnande yrkar jag endast bifall till reservation nr
            8.
          </note>
          <note type="speaker">
            Anf. 146 MARIE ENGSTRÖM (v) replik:
          </note>
          <note>
            Herr talman! Jag tror att Johan Pehrson redan vet vilken fråga
            jag tänker ställa. Det antydde han i sitt anförande. Jag skulle
            vilja ha en uppräkning av vilka förenklingsförslag som ni arbetar
            med. Det gäller både den materiella hanteringen, bokföring osv.,
            och skattesidan.
          </note>
          <note>
            Min kollega Per Rosengren beskrev i en tidigare debatt de system
            vi inom vårt parti ser över. Det är schablonbeskattningen, klyvningsreglerna,
            ägarskiftesreglerna osv. Även om ingen har färdiga förslag kan
            man ändå försöka peka på vilka frågor man jobbar med. Man kan
            tala om vilket område man vill komma framåt på och göra någonting.
            Om vi ska komma någonvart måste vi också göra det tillsammans
            med något eller några andra partier. Det är med siktet mot framtiden
            som jag ställer frågorna.
          </note>
          <note>
            Vi har haft samma debatter i flera år. Alla går upp och säger
            att vi ska förenkla och förbättra. Kanske
          </note>
          <note>
            Johan Pehrson kan svara på det jag har tagit upp först, så återkommer
            jag sedan.
          </note>
          <note type="speaker">
            Anf. 147 JOHAN PEHRSON (fp) replik:
          </note>
          <note>
            Herr talman! Det är en bra fråga som Marie Engström ställer.
            Hon gör också en riktig observation, att det är mycket tjat här
            i kammaren och lite som händer. Få vore lika glada som jag om
            Marie Engström och jag kunde övertala några fler och få en majoritet.
          </note>
          <note>
            Då kunde vi rycka till oss initiativet från vår senfärdiga regering
            med sitt senfärdiga superdepartement, där det händer så litet.
            Marie Engström och jag kan väl sätta oss redan i dag och gå igenom
            Småföretagsdelegationens förslag. Det finns minst ett femtiotal
            som inte är genomförda. Vi kan väl ta det i eftermiddag eller
            i kväll. Sedan kanske vi kan komma överens. Det vore bra.
          </note>
          <note>
            Jag vill lyfta fram några saker. Jag var förut inne på att man
            efter en ansökan snabbt ska kunna komma i gång som liten företagare.
            En företagare brinner för sin affärsidé, inte för att administrera
            byråkratin. Det är bara ett förslag. Vi kan gå igenom Småföretagsdelegationens
            förslag. Vi har adopterat det, eftersom det är många bra förslag.
            Det är en uppfattning som jag delar med flera andra borgerliga
            partier. Om Marie
          </note>
          <note>
            Engström och Vänsterpartiet vill vara med är ni hjärtligt välkomna.
          </note>
          <note type="speaker">
            Anf. 148 MARIE ENGSTRÖM (v) replik:
          </note>
          <note>
            Herr talman! Det enda konkreta svar jag fick från
          </note>
          <note>
            Johan Pehrson gällde möjligheten för en företagare att snabbt
            komma i gång. Jag drar mig till minnes ett förslag från Småföretagsdelegationen,
            apropå ordet snabbt. Det var att man skulle kunna få en F-
          </note>
          <note>
            skattsedel på 20 minuter. Jag har alltid rest ett stort frågetecken
            inför det förslaget, precis som om det skulle vara något som fick
            folk att vilja starta företag.
          </note>
          <note>
            Beslutet är större än så, att man bara ska få ett papper så fort
            som möjligt. Det finns mycket annat viktigt att tänka igenom.
          </note>
          <note>
            Både Johan Pehrson och jag har berört beräkningen av expansionsmedel.
            Man kan ta det som ett exempel på att frågan är svår och komplex.
            Det är positivt för de små företagen att den beräkningen finns.
          </note>
          <note>
            Det är något de kan använda sig av för att planera sin ekonomi
            på sikt. Men det bidrar också till ett krångligt skattesystem
            och många blanketter. Johan
          </note>
          <note>
            Pehrson talade om alla blanketter som ligger här utanför.
          </note>
          <note>
            Frågan är så komplex. Det var bra att ni införde reglerna om
            expansionsmedel mellan 1991 och 1994.
          </note>
          <note>
            Men det bidrog också till att systemet blev mer komplicerat.
            Förstår Johan Pehrson det komplexa i frågeställningen? Det kanske
            är mer politiskt hederligt att ha med sig hela bilden när man
            pratar om dessa frågor. Jag ville visa på att även ni kan skapa
            krångligheter för småföretag. Jag tror inte att det kompenseras
            på något sätt av att man kan få en F-
          </note>
          <note>
            skattsedel på 20 minuter.
          </note>
          <note type="speaker">
            Anf. 149 JOHAN PEHRSON (fp) replik:
          </note>
          <note>
            Herr talman! Verkligen inte! Jag gör gärna upp med mitt förflutna,
            som jag sade, Marie Engström.
          </note>
          <note>
            Det vore bra om vi kunde ha lite mer självkritik på alla håll
            och säga att vi har gjort fel. Vi har infört regler med gott syfte
            som har gjort det mer krångligt och byråkratiskt.
          </note>
          <note>
            Vi har haft diskussioner tidigare i dag där jag har fört fram
            viss kritik mot att det händer för lite. Man funderar för mycket.
            Man håller på med strategiplaner och utreder. Man har samtal.
            Det finns ju en hel rad förenklingar i Småföretagsdelegationens
            förslag som vi kan gå igenom tillsammans. Jag visste inte att
          </note>
          <note>
            Marie Engström var så beredvillig att gå oss i det borgerliga
            blocket till mötes, för att göra det enklare.
          </note>
          <note>
            Jag blev lite förvånad över det, men glad över att frågan är
            prioriterad.
          </note>
          <note>
            Vi har också talat om vikten av att småföretagare inte möts av
            alla dessa hinder de första dagarna, när de ska i gång. Det är
            väl bra om vi kan förenkla. Jag tycker att det är viktigt. De
            småföretagare jag träffar säger också att de tycker att det är
            viktigt.
          </note>
          <note>
            För att ingen ska tro att Marie Engström och jag är alltför överens
            vill jag yrka bifall till reservation nr
          </note>
          <note>
            6 och inte nr 8. Annars kan man tro att det blir en sammanslagning.
          </note>
          <note type="speaker">
            Anf. 150 MATZ HAMMARSTRÖM (mp):
          </note>
          <note>
            Herr talman! Det har varit en lång skattedebatt.
          </note>
          <note>
            Flera av oss har varit här i kammaren sedan kl. 9 men
          </note>
          <note>
            Centern har uppenbarligen så att säga lämnat in. Jag ska fatta
            mig helt kort.
          </note>
          <note>
            Det behövs ytterligare regelförenklingar för småföretag. Arbetet
            tar tid men är på gång, och jag ser framtiden an med tillförsikt.
            Marie Engström nämnde några exempel på frågor som Vänsterpartiet
            driver -
          </note>
          <note>
            frågor där vi tycker rätt så lika. Vi har nog goda möjligheter
            att tillsammans i vårt samarbete med regeringen driva detta arbete
            framåt.
          </note>
          <note>
            Ett problem som jag tänkte ta upp här gäller företagsredovisningen.
            Visserligen har den blivit enklare men fortfarande är den så komplicerad
            att många småföretagare måste ha hjälp för att klara den. Medan
            andra inkomsttagare kan kryssa i en förenklad självdeklaration
            måste alltså många småföretagare anlita personer för kostsam deklarationshjälp.
            Därför tycker vi att det bör bli möjligt med en förenklad självdeklaration
            för soloföretagare som har en årslön som är lägre än 8 basbelopp.
          </note>
          <note>
            Därmed yrkar jag bifall till reservation nr 5. I övrigt instämmer
            jag i utskottets förslag.
          </note>
          <note type="speaker">
            Anf. 151 PER ERIK GRANSTRÖM (s):
          </note>
          <note>
            Herr talman! I det betänkande som vi nu debatterar behandlas
            motioner från den allmänna motionstiden om taxering, skattebetalning
            och folkbokföring.
          </note>
          <note>
            Skatternas främsta syfte är att finansiera välfärdssamhället
            men skatter används också som ett inslag i skyddet av miljön och
            som ett inslag för att värna folkhälsan. Förtroendet för att skattesystemet
            är rättvist och för att det behandlar alla lika är för oss socialdemokrater
            grundläggande för vår syn på de frågor som tas upp i betänkandet.
          </note>
          <note>
            Vidare har vi skatter för att fördela kostnader och välfärd mellan
            generationer och över tiden för enskilda människor, men också
            mellan människor i olika inkomstlägen.
          </note>
          <note>
            Ett övergripande mål för skatteförvaltningen är att skatt ska
            tas ut i den omfattning, med den fördelning och i den tid och
            den ordning som åsyftas med gällande skatteförfattningar. För
            detta krävs att skatteområdet vilar på regler som är förståeliga,
            rättvisa och enkla och också på att det är möjligt att kontrollera
            tillämpningen av reglerna; detta bl.a. för att allmänhetens och
            företagens tilltro till att skattemyndigheten hanterar skattefrågorna
            rättvist och till myndighetens förmåga att bekämpa skattefusk
            ska upplevas som tillfredsställande.
          </note>
          <note>
            Det är i skärningspunkten mellan å ena sidan kravet på enkelhet
            och å andra sidan kravet på kontrollmöjligheter som det kan uppstå
            svårigheter när det gäller att tillgodose de båda målen. Detta
            belyses också i några av de avsnitt i betänkandet där reservationer
            mot majoritetsförslaget har lämnats in men detta har belysts tidigare
            i debatten.
          </note>
          <note>
            Med rättvisetänkandet som bakgrund känns det inte helt tillfredsställande
            att Riksskatteverket i sin senaste årsredovisning anger att kontrollverksamheten
            har försämrats. Det är bara att hoppas att de positiva effekter
            som förväntas med den nya kontrollinriktningen ger avsedda effekter.
          </note>
          <note>
            Redan nu har kontrollen blivit mer oförutsägbar.
          </note>
          <note>
            Bedömningen är att detta ska öka den förebyggande effekten. Målsättningen
            är, som vi tidigare uttalat oss för här i kammaren, att skattekontrollen
            ska återställas till 1997 års nivå. I det syftet har skattemyndigheterna
            fått ökade anslag.
          </note>
          <note>
            Även om jag målat en något mörk bild av skattekontrollen kan
            jag konstatera att revisionen av de 300
          </note>
          <note>
            största koncernerna har kunnat behållas på samma nivå som tidigare
            liksom att det varit möjligt att öka antalet ekobrottsrevisioner.
          </note>
          <note>
            För att gå in på några punkter i betänkandet -
          </note>
          <note>
            detta har ju debatterats mycket - vill jag ta upp frågan om utfärdande
            av F-skattsedel och startande av egna företag. Jag vill framhålla
            att förutsättningarna för att starta nya företag i Sverige på
            det hela taget är mycket goda. Vi har ett bra företagsklimat,
            vilket verifieras av de senaste årens tillväxt samt minskning
            av arbetslösheten. Detta är bra och ligger väl i linje med att
            vi behöver stimulera och få fler företag.
          </note>
          <note>
            De nu gällande reglerna om tilldelning av F-
          </note>
          <note>
            skattsedel har genom den senaste ändringen utvidgats så att alla
            som bedriver, eller avser att bedriva, näringsverksamhet har möjlighet
            att få en sådan skattsedel, såvida det inte finns anledning att
            anta att näringsverksamhet varken bedrivs eller kommer att bedrivas.
            År 2000 var totalt drygt 400 000 personer registrerade för F-skatt.
            Antalet nyregistrerade var
          </note>
          <note>
            38 000, och totalt avslogs endast 873 ansökningar.
          </note>
          <note>
            Man kan alltså säga att i stort sett blev alla ansökningar tillstyrkta.
          </note>
          <note>
            Enligt utskottsmajoritetens uppfattning bör prövningen av om
            näringsverksamhet bedrivs inte vara så summarisk att syftet med
            F-skattsedeln går förlorat.
          </note>
          <note>
            Det skulle föra för långt om alla som begär F-
          </note>
          <note>
            skattsedel automatiskt skulle tilldelas en sådan. Ytterligare
            uppluckring av reglerna för att erhålla F-
          </note>
          <note>
            skattsedel kan t.o.m. äventyra förtroendet för skattsedeln.
          </note>
          <note>
            I det sammanhanget vill jag också påminna om
          </note>
          <note>
            Branschsaneringsutredningen, som i sitt huvudbetänkande har föreslagit
            en skärpning när det gäller F-
          </note>
          <note>
            skattsedel för den som bedriver verksamhet i vissa branscher
            samt att skatteavdrag alltid ska göras från ersättningar till
            underentreprenörer vid vissa arbeten, dvs. även om mottagaren
            har en F-skattsedel. Detta visar att Riksskatteverket har lagt
            fram en synpunkt men också Branschsaneringsutredningen har haft
            synpunkter i detta avseende.
          </note>
          <note>
            Jag vill gärna understryka vikten av att handläggning av ärenden
            om F-skattsedel inte i onödan drar ut på tiden. Med målsättningen
            att förenkla registreringen av företag arbetar Patent- och registreringsverket
            samt Riksskatteverket med att ta fram en gemensam
          </note>
          <note>
            Internetbaserad lösning för företagsregistrering hos bägge myndigheterna.
            Detta kommer att förkorta handläggningstiderna och att ge en utökad
            information till företagen.
          </note>
          <note>
            Såväl i IT-propositionen som i den förvaltningspolitiska propositionen
            understryks också vikten av att myndigheterna utnyttjar de möjligheter
            som informationstekniken ger till att öka servicen gentemot medborgare
            och företag.
          </note>
          <note>
            De behov som framförs i reservationerna i fråga om ytterligare
            utvidgningar av de aktuella reglerna för att erhålla F-skattesedel
            förefaller mot den bakgrund som jag har angett varken nödvändiga
            eller lämpliga. Förenklingar när det gäller att registrera nya
            företag är också uppmärksammade och under utveckling hos myndigheterna.
          </note>
          <note>
            De förslag till regelförenklingar på skatteområdet, särskilt
            för småföretagare, som tas upp i reservationerna 4 och 5 har under
            senare år aktualiserats med stort engagemang i riksdagen. Frågan
            är väl uppmärksammad inom Regeringskansliet och hos Riksskatteverket.
          </note>
          <note>
            En uppräkning som inte gör anspråk på att vara komplett ser ut
            enligt följande i min sammanställning:
          </note>
          <note>
            · Regeringen ska årligen lämna en redogörelse om regelförenklingsarbetet.
          </note>
          <note>
            · Regeringen har i uppdrag att göra en avstämning gentemot Småföretagsdelegationens
            samtliga förslag.
          </note>
          <note>
            · En statssekreterargrupp har särskilt ansvar för arbetet med
            regelförenklingar.
          </note>
          <note>
            Bland utredningarna på skatteområdet - ett arbete som syftar
            till att åstadkomma regelförenklingar för småföretag - kan följande
            utredningar nämnas:
          </note>
          <note>
            Förenklingsutredningen har i uppdrag att se över regelsystemet
            för enskilda näringsidkare och delägare i handelsbolag. Uppdraget
            omfattar både skatteregler och redovisningslagstiftningen.
          </note>
          <note>
            Skattekontrollutredningen har lämnat ett förslag till en ny lag
            om självdeklarationer och kontrolluppgifter.
          </note>
          <note>
            Vidare har Finansdepartementet i en promemoria föreslagit bl.a.
            en utökad förtryckning av uppgifter på självdeklarationsblanketten.
            En proposition i ämnet är aviserad till maj 2001.
          </note>
          <note>
            Utredningen om reglerna för beskattning av ägare i fåmansföretag
            kan också nämnas.
          </note>
          <note>
            Riksskatteverket har under de senaste åren offensivt bedrivit
            förenklingsarbetet avseende mindre företag och beslutat att genomföra
            en förstudie och att ta fram underlag för beslut om en omfattande
            utredning kring möjligheten att starkt schablonisera företagsbeskattningen
            för mindre företag.
          </note>
          <note>
            För att göra det lättare för de minsta företagen att deklarera
            har Riksskatteverket på sin hemsida lagt ut interaktiva deklarationsblanketter.
          </note>
          <note>
            Riksskatteverket kommer att bedriva en försöksverksamhet och
            att erbjuda ett stort antal företag en möjlighet att gratis lämna
            in sina månatliga skattedeklarationer via Internet.
          </note>
          <note>
            Slutligen pågår inom Riksskatteverket en utvärdering av skattekontoreformen.
          </note>
          <note>
            Jag har haft ambitionen att påminna om det omfattande arbete
            som pågår för att åstadkomma förenklingar och mindre byråkrati
            för framför allt småföretagen.
          </note>
          <note>
            Förenkling av reglerna är dock ingen lätt uppgift.
          </note>
          <note>
            Det gäller, som jag tidigare sagt, att klara två saker:
          </note>
          <note>
            enklare regler men också bibehållen säkerhet. I avvaktan på pågående
            arbeten behövs av naturliga skäl inga tillkännagivanden.
          </note>
          <note>
            Jag vill också säga några ord om nordiskt gränssamarbete. Eftersom
            jag är med i den svenska delegationen av Nordiska rådet vet jag
            att detta är frågor som ofta kommer upp till diskussion. Inom
            rådet har en arbetsgrupp arbetat med frågan.
          </note>
          <note>
            Vid skatteutskottets besök i Skåne kom också frågan upp främst
            ur två aspekter. Den ena var det samarbete som finns mellan myndigheterna
            för att ge service till allmänheten. Den andra var frågan om gränsgångarnas
            skattehemvist.
          </note>
          <note>
            Det vi nu kan se är att arbetet med att förbättra förhållandena
            för utbytet av varor och tjänster och stimulera till ökad rörlighet
            generellt inom Norden har intensifierats under senare år.
          </note>
          <note>
            De norska och svenska regeringarna beslöt i september 1999 att
            närmare granska de gränshinder som finns mellan länderna.
          </note>
          <note>
            Regeringen gav därefter Kommerskollegium i uppdrag att göra en
            inventering av förekommande hinder. En norsk-svensk arbetsgrupp
            för ökad integration tillsattes för ändamålet. Arbetsgruppen redovisade
            den 12 maj 2000 Handlingsplan för en fördjupad integration mellan
            Norge och Sverige. Motsvarande handlingsplaner finns för Öresundsregionen
            och i förhållande till Finland.
          </note>
          <note>
            Näringsministern anförde i en interpellationsdebatt i maj 1999
            att enligt hans bedömning skulle en hel del av problemen i gränspendlingen
            komma att lösas av Nordiska ministerrådet och inom ramen för de
            diskussioner som förs.
          </note>
          <note>
            Det är, som jag ser det, angeläget att vi får regler som ger
            förutsättningar för bra gränssamarbete. Med pågående samverkan
            mellan regeringarna förutsätter jag att de frågor som tas upp
            i motionerna kan tillgodoses utan tillkännagivande.
          </note>
          <note>
            I fråga om åtgärder mot skattebrottsligheten vill jag kraftigt
            understryka vad riksdagen tidigare sagt om att skattebrottsligheten
            är ett stort problem som undergräver solidariteten i samhället
            och att den därför måste bekämpas med stor kraft. Frågan är högt
            prioriterad. Skattemyndigheterna har fått förstärkta resurser
            och utvecklar ständigt nya metoder för att bekämpa skattebrottslighet
            och ekonomisk brottslighet.
          </note>
          <note>
            I reservation 9 av Kristdemokraterna och Folkpartiet föreslås
            en skattereduktion på hushållstjänster för att minska svartarbetet.
            Jag tolkar reservationen så
          </note>
          <note>
            - kanske det är en övertolkning.
          </note>
          <note>
            Visst är vi inom Socialdemokraterna väl medvetna om problemen
            med svarta arbeten, men vi är inte beredda att lösa skatteundandraganden
            genom att ge efter för dem som fuskar. Vi vill i stället stärka
            kontrollen och öka insikten om den svarta sektorns skadliga effekter.
            Det handlar om att förebygga, upptäcka, utreda och lagföra brottslighet.
            Det handlar inte om att ge efter för kriminalitet.
          </note>
          <note>
            I fråga om tullens verksamhet vill jag påstå att effektiviteten
            ökat efter EU-inträdet. Beslagsmängderna av alkohol, narkotika
            och tobak är fortsatt höga. Genom förstärkt lagstiftning och ökat
            internationellt tullsamarbete förbättras också tullens möjligheter.
          </note>
          <note>
            Vid utskottets besök vid Lernacken demonstrerades också ny teknik
            och narkotikahundens förmåga att avslöja försök till smuggling.
            Själv fick jag ett gott intryck av tullens arbetssätt.
          </note>
          <note>
            Skatteflyktslagens generalklausul brukar ge upphov till debatt
            här i kammaren, så också i dag. Från utskottsmajoritetens sida
            anser vi att det finns ett starkt behov av en lagstadgad tolkningsanvisning
            som ger möjlighet att angripa förfaranden som inte kan motverkas
            genom annan lagstiftning. Det handlar om undandragande av skatt
            genom sofistikerad och kvalificerad skatteplanering och skatteflykt.
          </note>
          <note>
            I den proposition som föregick återinförandet av generalklausulen
            angav regeringen att några negativa effekter av den tidigare lagen
            inte kunnat påvisas.
          </note>
          <note>
            Justitiekanslern, som haft till uppgift att granska tilllämpningen
            av lagen från rättssäkerhetssynpunkt, har funnit dels att lagen
            tillämpats med stor försiktighet, dels att tillämpningen inte
            åsidosatt kraven på rättssäkerhet och förutsebarhet för de skattskyldiga.
            Däremot hade lagen enligt regeringens bedömning haft väsentlig
            preventiv funktion och utgjort ett betydelsefullt redskap för
            att förhindra skatteflyktsförfaranden.
          </note>
          <note>
            Med Justitiekanslern i ryggen vågar jag påstå att de farhågor
            som framkommer i reservation 11 inte har någon som helst grund.
          </note>
          <note>
            Herr talman! Det finns naturligtvis mycket mera i betänkandet
            som jag kanske borde ha berört. Jag fick sju frågor av Kenneth
            Lantz av vilka jag har berört några. Men Kenneth Lantz kommer
            säkert att säga att jag inte har svarat på alla, och jag tror
            att så är fallet -
          </note>
          <note>
            jag kommer att ge honom rätt i det. Vi får väl återkomma i ett
            replikskifte. Det skulle ha tagit alltför mycket av kammarens
            värdefulla tid om jag hade berört allt det som jag här känner
            för att lyfta fram.
          </note>
          <note>
            Jag vill därför just nu avsluta med att yrka bifall till förslaget
            i skatteutskottets betänkande nr 16 och avslag på samtliga reservationer.
          </note>
          <note type="speaker">
            Anf. 152 CARL FREDRIK GRAF (m) replik:
          </note>
          <note>
            Herr talman! Jag ska ge Per Erik Granström chansen att ta upp
            en av de saker som han inte berörde men som är en högaktuell fråga,
            och det gäller skattetillägget. Kommittén har lagt fram sitt betänkande,
            och mina frågor är i anslutning till det betänkandet.
          </note>
          <note>
            Hur ställer sig Per Erik Granström och den socialdemokratiska
            gruppen i skatteutskottet till den förändring som här föreslås,
            att det ska föreligga ett uppsåt för att skattetillägget ska kunna
            beslutas?
          </note>
          <note>
            Vilka planer finns det i Regeringskansliet på att lägga fram
            förslag med anledning av betänkandet. Är tanken att det ska komma
            till hösten, eller blir det så att det dras i långbänk, i likhet
            med en del andra utredningar?
          </note>
          <note>
            Tycker Per Erik Granström att det är rimligt att den som vill
            ha ett ärende prövat i domstol först betalar skatt, och därefter
            bestämmer man sig för om den skattskyldige har gjort rätt eller
            fel?
          </note>
          <note>
            Det är mina två frågor.
          </note>
          <note type="speaker">
            Anf. 153 PER ERIK GRANSTRÖM (s) replik:
          </note>
          <note>
            Herr talman! Beträffande skattetillägget är det så, som Carl
            Fredrik Graf sade redan i sitt anförande, att det alldeles i dagarna
            har kommit en utredning om skattetillägget. Där finns det en del
            förslag till förändringar och en annan syn på skattetillägget.
            Nu ska utredningen ut på remiss, och vad som kommer ut av remissförfarandet
            vågar jag inte sia om.
          </note>
          <note>
            Därför är det också väldigt svårt för mig att svara rakt på de
            konkreta frågor som Carl Fredrik Graf lyfter fram. Men så mycket
            kan jag säga i dag att naturligtvis kommer vi från Socialdemokraternas
            sida att se mycket seriöst på de här frågorna och ta del av både
            utredning och remissvar.
          </note>
          <note>
            Den andra frågan var om man först ska betala skatt och sedan
            få ärendet prövat inför domstol. Ja, jag inser den problematik
            som Carl Fredrik Graf lyfter fram. Å andra sidan finns det en
            problematik, som också har tagits fram i den tidigare debatten,
            nämligen de långa handläggningstiderna i skattemålen.
          </note>
          <note>
            När vi från skatteutskottet besökte Riksskatteverket tog de spontant
            upp den frågan. Då ställde jag den raka frågan till Riksskatteverket:
            Är det ni som fördröjer handläggningen, eller är det de som har
            att betala skatt? Det var en ensidig bedömning från Riksskatteverket
            att det inte var Riksskatteverket som bidrog till de långa handläggningstiderna.
          </note>
          <note>
            Därför menar jag att ett annat förfaringssätt än det vi har i
            dag skulle ytterligare försvåra och förlänga handläggningstiderna
            till men för hela skattesystemets uppbyggnad.
          </note>
          <note type="speaker">
            Anf. 154 CARL FREDRIK GRAF (m) replik:
          </note>
          <note>
            Herr talman! Svaret på min sista fråga är tyvärr ett uttryck
            för Socialdemokraternas syn på balansen mellan den enskilde och
            myndigheterna, där Per Erik
          </note>
          <note>
            Granström mycket entydigt tar ställning för att det är myndighetsperspektivet
            som är det väsentliga, inte den enskilde.
          </note>
          <note>
            När det gäller vad som är orsaken till att en skatteprocess drar
            ut på tiden, är det naturligtvis flera samverkande faktorer.En
            sådan faktor är domstolarnas resurser och möjlighet att få fram
            målen i tid i den processen. Det är inte bara en fråga om huruvida
          </note>
          <note>
            Riksskatteverket dröjer med sina inlagor eller om den skattskyldige
            dröjer med inlagorna.
          </note>
          <note>
            När det gäller skattetillägget tycker jag ändå att vi kan tillåta
            oss ett resonemang kring den frågan, även om frågan är ute på
            remiss. Vi kan tillåta oss t.o.m.
          </note>
          <note>
            att ha en uppfattning såsom läget är i dag. Visar sedan remissvaren
            och debatten att man behöver ändra sig kan man göra det.
          </note>
          <note>
            Min uppfattning är att en förändring av lagstiftningen i linje
            med det förslag som Skattetilläggskommittén nu har lagt fram,
            som bl.a. innebär att uppsåt ska vara ett väsentligt rekvisit
            för att man ska kunna besluta om skattetillägg, bör genomföras.
          </note>
          <note>
            Jag tycker att Per Erik Granström kunde kosta på sig att ha en
            åsikt om detta. Han får gärna reservera sig och säga att han kanske
            ändrar sig när remissvaren kommer, men någon liten antydan om
            vad Granström själv tycker kunde vara uppiggande för debatten.
            Det blir lite trist om vi ska vänta på remissvaren, och sedan
            ska vi vänta på propositionen. Sedan kommer
          </note>
          <note>
            Granström att stå här och säga att vi ska göra som det står i
            propositionen, och så blir det ingen debatt någon gång om denna
            fråga.
          </note>
          <note type="speaker">
            Anf. 155 PER ERIK GRANSTRÖM (s) replik:
          </note>
          <note>
            Herr talman! Det är lite uppfriskande, tycker jag, att föra denna
            typ av diskussioner om vad som kan komma framgent.
          </note>
          <note>
            Det är naturligtvis så att jag har synpunkter på skattetillägget.
            Det har ju funnits förslag om att det över huvud taget inte ska
            finnas något skattetillägg.
          </note>
          <note>
            Jag tycker att det är väsentligt att vi har ett skattetillägg
            som fungerar på en bra grund.
          </note>
          <note>
            Jag kommer för min del att ta till mig utredningens synpunkter
            om uppsåt. Vad jag kommer att försöka bedöma, framför allt, är
            om det är möjligt att göra den distinktion som utredningen nu
            föreslår, så att vi inte i det fallet bygger in några nya fällor
            som skulle kunna vålla bekymmer för oss framgent. En viss öppning
            ska jag ge Carl Fredrik när det gäller att jag ska ta till mig
            den frågan.
          </note>
          <note>
            När det gäller min syn på myndighet gentemot medborgare och företagare
            vill jag säga att jag tycker att det ska råda en bra balans mellan
            parterna, om vi ska kalla dem så. Men jag vet också att Carl Fredrik
          </note>
          <note>
            Graf och jag kommer att ha olika åsikter på den punkten även
            framgent.
          </note>
          <note type="speaker">
            Anf. 156 KENNETH LANTZ (kd):
          </note>
          <note>
            Herr talman! Om regeringen hade skött sig vid förhandlingarna
            vad gäller tidigare ställningstaganden skulle vi kunnat ha en
            prövotid nu just angående avdragsrätt för hushållsnära tjänster.
            Men den förhandlingen gick, som är bekant för denna kammare, inte
            så särdeles bra. Jag skulle vara tacksam om
          </note>
          <note>
            Granström kunde kommentera det på något sätt. Det gäller reservation
            9.
          </note>
          <note>
            Vad jag egentligen skulle vilja koncentrera min replik på är
            hur Granström ser på tullens verksamhet utmed Öresundskusten.
            I dag har man fått i uppdrag att kontrollera om folk har danska
            smørrebrød med sig över Öresund i stället för att koncentrera
            sig på betydligt större risker, nämligen narkotika och droger
            av olika slag. Tullen har ju en ambition att bespara oss från
            sådana attacker eller risker, men nu sysslar man med saker på
            lite lägre risknivå, tycker jag.
          </note>
          <note>
            Man hämtar folk från polisen och från sjöräddningen. Men kommer
            man att erhålla resurser så att man kan uppehålla detta gränsskydd,
            så att vi kan känna trygghet inför sommaren och våra ungdomar
            kan besparas narkotikainflödet utmed Öresundskusten?
          </note>
          <note type="speaker">
            Anf. 157 PER ERIK GRANSTRÖM (s):
          </note>
          <note>
            Herr talman! Om Kenneth Lantz menar att det är mindre väsentligt
            att bekämpa mul- och klövsjuka får det stå för honom. I sådan
            gränsskyddande verksamhet händer det ibland saker som gör att
            man får lov att rikta om sina resurser, och det är precis det
            som händer när vi försöker hålla borta de bekymmer som mul- och
            klövsjuka skulle kunna åstadkomma i Sverige. Vi får hoppas att
            den inte kommer hit.
          </note>
          <note>
            När det gäller tullen i övrigt har vi från socialdemokratisk
            sida precis samma ambitioner som kristdemokraterna och tycker
            att det är mycket angeläget att vi har ett bra och väl fungerande
            gränsskydd. Jag sade också i mitt anförande att vi efter EU-inträdet
            har kunnat stärka vårt gränsskydd. Vi har kunnat utveckla samarbetet
            över gränserna.
          </note>
          <note>
            Vi har också tagit en del beslut här i riksdagen under våren
            som har gett tullen ökade möjligheter att bedriva sin verksamhet
            på ett effektivt sätt. Jag utgår ifrån att vi kommer att följa
            utvecklingen vid gränserna och se vad de beslut vi nu har tagit
            kommer att få för konsekvenser och medföra för förbättringar.
          </note>
          <note>
            Frågan om avdragsrätten för hushållsnära tjänster är ingen hjärtefråga
            för oss socialdemokrater. Vi önskar den inte. Vi tror inte att
            den ger det sysselsättningstillskott som andra ibland framhåller.
            Vi tycker att det är en dyr och kostsam åtgärd som ger väldigt
            lite. Dessutom tycker inte jag - nu pratar vi kontroll -
          </note>
          <note>
            att vi ska bekämpa svartarbete genom att sänka skatterna.
          </note>
          <note type="speaker">
            Anf. 158 KENNETH LANTZ (kd):
          </note>
          <note>
            Herr talman! Vi ska inte bekämpa svartsektorn på det sättet,
            men Granström måste ändå kunna erkänna att det hade funnits en
            möjlighet att bekämpa den svarta arbetskraften om det hade varit
            en betydligt mindre skattekil mellan den svarta och den vita sektorn
            och om gapet hade varit betydligt mindre.
          </note>
          <note>
            Jag tror egentligen inte att svensken vill utnyttja svart arbetskraft.
            Jag tror inte att svensken vill arbeta svart eftersom man riskerar
            både försäkring och pension.
          </note>
          <note>
            Det vore bra om vi hade kunnat få till ett försöksprojekt. Nu
            vet jag att det inte är möjligt med tanke på EU-reglerna, men
            det skulle ändå vara intressant att höra regeringens tydliga motivering
            till att man är så avogt inställd till att pröva detta och försöka
            uppmuntra denna hushållsnära sektor.
          </note>
          <note type="speaker">
            Anf. 159 PER ERIK GRANSTRÖM (s):
          </note>
          <note>
            Herr talman! Jag tror, precis som Kenneth Lantz, att det finns
            ett grundläggande drag i denna nation:
          </note>
          <note>
            Man vill göra rätt saker. Jag tror också, och det sade jag i
            mitt anförande, att vi måste jobba med förebyggande åtgärder,
            information och upplysning. Jag tror att det är väsentligt att
            vi gör det.
          </note>
          <note>
            Men det finns ett problem som är ganska stort i detta, och det
            gäller vad hushållsnära tjänster är. Hur gör man gränsdragningarna?
            Jag vill inte i skattesystemet bygga in ett nytt problem, som
            vi har exempelvis på momsområdet, som vi skulle kunna börja botanisera
            i. Det uppstår när man ständigt ständigt diskuterar var gränsen
            går.
          </note>
          <note>
            Men det grundläggande - anledningen till att vi säger nej - är
            det att vi fortfarande har för dålig kvalitet i vår äldreomsorg.
            Vi kan inte dra undan pengar från våra omsorgsverksamheter för
            att skaffa fram billig arbetskraft till dem som är förmögna och
            har råd att anställa.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 12 §.)
          </note>
          <note>
            10 § Uppehållstillstånd för adopterade
          </note>
          <note>
            Föredrogs socialförsäkringsutskottets betänkande
          </note>
          <note>
            2000/01:SfU12
          </note>
          <note>
            Uppehållstillstånd för adopterade (prop. 2000/01:66).
          </note>
          <note type="speaker">
            Anf. 160 CECILIA MAGNUSSON (m):
          </note>
          <note>
            Herr talman! Det som är komplicerat ska man absolut inte förenkla.
            Det gäller delar av förslaget -
          </note>
          <note>
            proposition nr 66 - Uppehållstillstånd för adopterade. Regeringen
            föreslår att en bestämmelse förs in i utlänningslagen som reglerar
            möjligheten att ge uppehållstillstånd på grund av adoption för
            barn under
          </note>
          <note>
            18 år.
          </note>
          <note>
            Att rätta till begränsningar eller felaktigheter i lagstiftningen
            som drabbat människor utan att det har varit någon tanke bakom
            det är bra, och det är ett bra förslag som regeringen kommer med.
          </note>
          <note>
            Det andra förslaget är att svenska domstolar alltid ska inhämta
            yttrande från Migrationsverket när det gäller adoption av en utomnordisk
            medborgare. Det är också ett bra förslag.
          </note>
          <note>
            Men, herr talman, alla goda ting är inte tre. Det tredje förslaget
            är inte bra, tycker vi. Det är att man efter att adoptionsbeslutet
            är fattat ska skicka in en begäran om uppehållstillstånd till
            Migrationsverket.
          </note>
          <note>
            Trots att domstolen ska ta in ett yttrande från Migrationsverket
            när det gäller att besluta om adoptionen ska ärendet sedan till
            Migrationsverket för avgörande gällande uppehållstillståndet.
            Trots att regeringen föreslår att Migrationsverket inte får överpröva
            ett adoptionsbeslut fattat i svensk domstol ska Migrationsverket
            göra just detta.
          </note>
          <note>
            Hur är det egentligen med regeringens tilltro till domstolarnas
            kompetens när det gäller att inhämta och analysera kunskap från
            annan myndighet eller för den delen med tilltron till föräldrarnas
            vilja och kompetens när det gäller ansvarstagandet för sina barn?
          </note>
          <note>
            Migrationsverket ska ju beakta frågan om sökanden kan förväntas
            föra en hederlig vandel. Vad innebär
          </note>
          <note>
            "hederlig vandel" för ett barn mellan 12 och 18 år?
          </note>
          <note>
            Det är ju det som Migrationsverket ska beakta. Det är väl föräldrarnas
            ansvar till dess att barnen är myndiga.
          </note>
          <note>
            Man hänvisar också till likabehandling för biologiska och adopterade
            barn och till att man får en olika behandling om man inte gör
            på det här sättet. Det tycker jag talar för vårt förslag. De biologiska
            barnen behöver ju bara gå igenom processen på Migrationsverket.
            De adopterade barnen ska gå igenom två nålsögon. Först ska de
            gå igenom nålsögat när det gäller domstolen och utlåtandet från
            Migrationsverket. Sedan ska de gå igenom nålsögat på Migrationsverket.
            Det här gör ju att de adopterade får två processer att gå igenom
            medan de biologiska bara får en. Om det ska vara likabehandling
            tycker jag att vårt förslag är det som borde gälla.
          </note>
          <note>
            I betänkandet finns det inga andra argument för att Migrationsverket
            ska överpröva ett adoptionsbeslut fattat i svensk domstol. Det
            är inte tillfredsställande. Jag skulle vara tacksam om Maud Björnemalm
            kunde upplysa oss om varför denna överprövning är så viktig. Till
            dess att Maud Björnemalm har upplyst oss är min inställning att
            denna del av ärendet tillhör kategorin "man ska inte förenkla
            det man kan komplicera".
          </note>
          <note>
            Med det, herr talman, vill jag yrka bifall till reservation 1
            under punkt 1 i betänkandet. Tack!
          </note>
          <note type="speaker">
            Anf. 161 MAGDA AYOUB (kd):
          </note>
          <note>
            Herr talman! Jag vill inledningsvis yrka bifall till reservation
            1. För övrigt står jag självfallet bakom samtliga kristdemokratiska
            reservationer.
          </note>
          <note>
            I dag ska vi diskutera uppehållstillstånd för adopterade. Och
            vi kristdemokrater har en annan inriktning i denna fråga än regeringen.
          </note>
          <note>
            I propositionen föreslås två olika tillägg i utlänningslagen.
            Det ena avser specifikt adopterade barn under 18 år, och det andra
            avser adopterade rent generellt. Vidare föreslås att svenska domstolar
            alltid ska inhämta yttrande från Migrationsverket i adoptionsärenden
            avseende barn som är tolv år eller äldre.
          </note>
          <note>
            Herr talman! Enligt propositionen skulle ett förfarande som innebär
            att adoptivbarn utan förbehåll erhåller uppehållstillstånd vara
            olämpligt. Kristdemokraterna delar inte den uppfattningen utan
            anser till skillnad från regeringen att det bör räcka med att
            svensk domstol vid tidpunkten för prövning av en adoption, som
            avser barn mellan 12 och 17 år, inhämtar yttrande från Migrationsverket.
          </note>
          <note>
            Detta innebär att kristdemokraterna förordar en förändring av
            regelverket. Det måste anses bättre för samtliga parter att man
            vid samma tillfälle som adoptionen prövas väger in de delar som
            kan handla om att kringgå utlänningslagstiftningen. Det vore oerhört
            olyckligt om adoptionen beviljas av svensk domstol och att man
            sedan nekas uppehållstillstånd.
          </note>
          <note>
            Herr talman! Kristdemokraterna ifrågasätter nödvändigheten av
            en prövning av uppehållstillstånd för adoptivbarn mellan 12 och
            17 år. Att Migrationsverket ska pröva varje fall innebär en längre
            väntan för både adoptivbarnet och adoptanterna. Vi ska inte heller
            glömma de extra kostnaderna och den onödiga administrativa belastningen.
          </note>
          <note>
            Herr talman! Den förändring av anhörigbegreppet som gjordes 1996
            innebär en inskränkning i jämförelse med tidigare bestämmelser.
            Den s.k. sista-länkenbestämmelsen togs bort, vilket vi kristdemokrater
            motsatte oss. Den gav t.ex. gamla föräldrar med barn i Sverige
            möjlighet att återförenas.
          </note>
          <note>
            Enligt propositionen kan även borttagandet av sista-länken-bestämmelsen
            ha påverkat två beslut avseende uppehållstillstånd till vuxna
            adopterade.
          </note>
          <note>
            Vad gäller adopterade i åldern 18 år eller äldre har två avslagsbeslut
            påträffats. I dessa fall hade adoptionen skett i Sverige. Även
            om man inte bör dra slutsatser av så få beslut ansåg utredningen
            att det kunde förmodas att de två sistnämnda avslagsbesluten var
            en följd av att möjligheterna till uppehållstillstånd för anhöriga
            som tidigare betraktats som "sista länk" har minskat.
          </note>
          <note>
            Herr talman! Avslutningsvis vill jag säga att vi kristdemokrater
            anser att sista-länken-bestämmelsen bör återinföras, vilket kan
            ske utan att man inväntar
          </note>
          <note>
            Anhörigutredningen.
          </note>
          <note>
            Tack för ordet!
          </note>
          <note type="speaker">
            Anf. 162 MAUD BJÖRNEMALM (s):
          </note>
          <note>
            Herr talman! I propositionen Uppehållstillstånd för adopterade
            föreslås att en bestämmelse förs in i utlänningslagen som reglerar
            möjligheterna att ge uppehållstillstånd på grund av adoption för
            barn under 18 år.
          </note>
          <note>
            I det stora flertalet fall som rör adoptioner av utländska personer
            uppstår sällan några konflikter mellan adoptionsreglerna och utlänningslagstiftningen,
            framför allt inte när adoptivbarnet är under tolv år.
          </note>
          <note>
            Omständigheterna är sådana att barnet blir svensk medborgare
            automatiskt genom adoptionsbeslutet.
          </note>
          <note>
            För barn som blivit myndiga och vuxenadopterade är möjligheterna
            att få uppehållstillstånd i Sverige mer begränsade. Den ändring
            som gjordes i lagstiftningen 1997 har minskat möjligheterna för
            adopterade vuxna att få uppehållstillstånd. Det är en ändring
            som inte bara berör de adopterade utan även biologiska vuxna barn
            som inte uppfyller kraven på hushållsgemenskap.
          </note>
          <note>
            Regeringen och även utskottsmajoriteten anser att det är viktigt
            att adoptivbarn och biologiska barn så långt som möjligt har samma
            rättsliga ställning när det gäller uppehållstillstånd. Eftersom
            adopterade vuxna utgör en mycket liten del av alla dem som söker
            uppehållstillstånd anses det att deras ansökan är förenlig med
            de undantagsbestämmelser som vi har när det gäller släktanknytningar.
            Därför finns ingen anledning att införa en ny bestämmelse där
            deras möjlighet till uppehållstillstånd skulle regleras särskilt.
          </note>
          <note>
            I propositionen föreslås att domstolen alltid ska inhämta yttrande
            från Migrationsverket när adoptionen gäller utomnordiska medborgare
            som är 12 år eller äldre och att den skyldigheten också ska regleras
            i lag, men också att den familjeanknytning som uppkommit genom
            adoption och beslutats av svensk domstol alltid ska godtas när
            frågan om uppehållstillstånd prövas. Utlänningsmyndigheten får
            inte ompröva den anknytning som svensk domstol anser finns.
          </note>
          <note>
            Man ska pröva ett adoptivbarns ansökan om uppehållstillstånd
            på samma sätt som man gör när det gäller ett biologiskt barns
            ansökan.
          </note>
          <note>
            Enligt regeringens uppfattning bör de adoptioner som beslutas
            i Sverige grundas på ett så brett underlag som möjligt. Eftersom
            den anknytning som uppkommer genom ett adoptionsbeslut även ska
            godtas av utlänningsmyndigheterna finns det skäl att låta domstolarna
            mera konsekvent och som ett led i bedömningen uppmärksamma om
            det främsta syftet med adoptionen kan vara att kringgå utlänningslagstiftningen.
            Mot den bakgrunden föreslås att svenska domstolar alltid ska inhämta
            yttrande från Migrationsverket när det gäller adoption av utomnordiska
            medborgare som är 12 år eller äldre.
          </note>
          <note>
            Om Migrationsverket anser att adoptionen främst syftar till att
            kringgå utlänningslagens bestämmelser och att verket därför inte
            kan bevilja uppehållstillstånd ska detta redovisas för domstolarna,
            detta för att undvika den situationen att domstolen först godkänner
            adoptionen och utlänningsmyndigheterna därefter avslår ansökan
            om uppehållstillstånd.
          </note>
          <note>
            I propositionen sägs också att ingen adoption bör genomföras
            med den föreställningen att den automatiskt kommer att medföra
            ett uppehållstillstånd i Sverige. Informationen om den lagstiftning
            som gäller uppehållstillstånd och adoption måste därför bli bättre.
            Domstolsverket och Migrationsverket bör därför gemensamt ta fram
            ett skriftligt informationsmaterial på flera språk som kan ges
            till blivande adoptivföräldrar.
          </note>
          <note>
            Jag vill också påminna om det arbete som pågår inom EU med att
            få till stånd ett direktiv om rätt till familjeåterförening, något
            som kanske kan komma att påverka våra bestämmelser om uppehållstillstånd.
          </note>
          <note>
            Till utskottets betänkande finns två reservationer.
          </note>
          <note>
            I den ena anser reservanterna från Folkpartiet, Moderaterna och
            Kristdemokraterna att uppehållstillstånd automatiskt ska beviljas
            om svensk domstol godkänt adoptionen och barnet är mellan 12 och
            17 år. När det gäller minderåriga barn behövs dock den nya lagregeln.
            Den lag som nu gäller innebär att ett minderårigt adoptivbarn
            som inte bor hos adoptivföräldern i
          </note>
          <note>
            Sverige prövas för uppehållstillstånd enligt en paragraf som
            bara ska användas i undantagsfall. Utskottsmajoriteten anser därför
            att minderårigas möjligheter att få uppehållstillstånd ska framgå
            direkt av utlänningslagen. Reservanternas förslag skulle också
            innebära att adoptivbarnen får en förmånligare ställning än biologiska
            barn som inte uppfyller kravet på att vara eller ha varit boende
            hos den förälder som bor i Sverige.
          </note>
          <note>
            Med detta yrkar jag bifall till utskottets förslag till beslut
            och avslag på reservationerna.
          </note>
          <note type="speaker">
            Anf. 163 MAGDA AYOUB (kd) replik:
          </note>
          <note>
            Herr talman! Jag vill fråga Maud Björnemalm varför man gör denna
            skillnad mellan adoptivbarn och biologiska barn. Som Cecilia nämnde
            tidigare är det stor skillnad. Adoptivbarn går igenom två processer,
            medan biologiska barn ska gå igenom en process på Migrationsverket.
            Å andra sidan säger man att det oftast ändå blir så att uppehållstillståndet
            beviljas.
          </note>
          <note>
            Varför ska man krångla med att gå igenom en högre instans så
            att det tar längre tid för både adoptivbarnen och för de föräldrar
            som ska adoptera, plus att det kan kosta ännu mer?
          </note>
          <note type="speaker">
            Anf. 164 MAUD BJÖRNEMALM (s) replik:
          </note>
          <note>
            Herr talman! När det gäller barn under 12 år är det ingen skillnad
            på de biologiska barnen och de adopterade. När det gäller barn
            mellan 12 och 17 år måste även de biologiska barn - och jag talar
            nu om utomnordiska barn som inte är svenska medborgare - som inte
            lever eller har levt tillsammans med föräldern här i Sverige söka
            uppehållstillstånd i Sverige. Nu har det ju varit så, och kommer
            förhoppningsvis även i fortsättningen att vara så, att de får
            uppehållstillstånd.
          </note>
          <note>
            Men även när adoptivbarnen söker uppehållstillstånd, eftersom
            de inte är myndiga, ska de också få detta uppehållstillstånd så
            att de kan vara hos sina föräldrar som vistas i Sverige.
          </note>
          <note>
            När det gäller vuxna över 18 år är det ju den bestämmelse som
            infördes 1997, som Magda också väl känner till, som gäller, även
            för adoptivbarnen och de vuxna biologiska barnen.
          </note>
          <note type="speaker">
            Anf. 165 MAGDA AYOUB (kd) replik:
          </note>
          <note>
            Herr talman! Jag kan förstå de tankarna. Men när man säger att
            man fortsättningsvis ska bevilja barn mellan 12 och 17 år uppehållstillstånd,
            varför måste man då göra en prövning en gång till? Jag tycker
            att det är orättvist mot de barn som ska adopteras hit. De finns
            inte här i Sverige, de kommer från länder utanför Norden, men
            de andra, de biologiska barnen, följer med sina föräldrar. Det
            är en annan situation för adoptivbarn som hämtas från andra länder
            och inte har samma chans och samma möjligheter som biologiska
            barn.
          </note>
          <note>
            När det å andra sidan gäller barn över 18 år vet vi hur det var
            när man tog bort sista-länkenbestämmelsen. Det blev mer krångligt
            och självklart väldigt många kringregler. Jag undrar om man är
            beredd, även om man har en utredning som pågår, att göra något
            under tiden. Detta är väldigt olyckligt för de äldre barn som
            inte kan få komma hit till Sverige på grund av den här regeln.
          </note>
          <note type="speaker">
            Anf. 166 MAUD BJÖRNEMALM (s) replik:
          </note>
          <note>
            Herr talman! Den vanliga situationen när man har en utredning
            som ligger så pass nära i tiden - det här delbetänkandet ska vara
            klart den 30 juni, om jag minns rätt - är att man inte vidtar
            någon åtgärd. Det tar naturligtvis tid att lagstifta, om man nu
            skulle vilja göra någon förändring. Man väntar och tar alltihop
            i ett paket.
          </note>
          <note type="speaker">
            Anf. 167 CECILIA MAGNUSSON (m) replik:
          </note>
          <note>
            Herr talman! Jag måste be Maud Björnemalm svara på frågan varför
            den här överprövningen är så viktig. I betänkandet skriver man
            att det är angeläget att domstolarna regelmässigt uppmärksammar
            om adoptionen utgör ett led i ett kringgående av den svenska utlänningslagstiftningen.
            Om nu domstolarna ska ta denna ställning och uppmärksamma detta,
            varför ska då en överprövning i utlänningsmyndigheterna till?
            Om man godkänner en adoption i svensk domstol, varför kan då inte
            det sammanfalla med uppehållstillståndet för barn mellan 12 och
            17 år?
          </note>
          <note type="speaker">
            Anf. 168 MAUD BJÖRNEMALM (s) replik:
          </note>
          <note>
            Herr talman! De svenska domstolarna som beslutar om adoptioner
            gör det efter att ha insett att det är ett nära barn-förälder-förhållande,
            medan utlänningsmyndigheterna, i det här fallet Migrationsverket,
            har att ge uppehållstillstånd till utländska medborgare. De som
            är över 12 år är ju inte svenska medborgare när de kommer hit
            och måste alltså ha uppehållstillstånd, och Migrationsverket är
            den myndighet som ger dem det.
          </note>
          <note type="speaker">
            Anf. 169 CECILIA MAGNUSSON (m) replik:
          </note>
          <note>
            Herr talman! Eftersom domstolen ska inhämta kunskap och bedömningar
            från Migrationsverket, vore det då omöjligt att i den bedömningen
            och i det utlåtande som Migrationsverket lämnar också lämna besked
            om att den här personen dessutom är lämplig för uppehållstillstånd?
            På så sätt slipper man den kringgående rörelsen. Vid adoptionsbeslutet
            ska man titta närmare på hela bilden i ett sammanhang och även
            kunna göra klart att om en adoption får ett positivt beslut får
            man också ett uppehållstillstånd. Varför i hela fridens namn,
            herr talman, måste man göra en förnyad prövning i Migrationsverket
            och på annat sätt? Jag förstår inte varför denna ökade byråkrati
            är så viktig.
          </note>
          <note type="speaker">
            Anf. 170 MAUD BJÖRNEMALM (s) replik:
          </note>
          <note>
            Herr talman! Den är inte viktig i sig, inte på det sätt som Cecilia
            Magnusson framställer det.
          </note>
          <note>
            Vi har en utlänningsmyndighet i landet, Migrationsverket, som
            beslutar om människor ska få uppehållstillstånd eller ej. Det
            gör inte den domstol som beslutar om adoptionen.
          </note>
          <note type="speaker">
            Anf. 171 STEN TOLGFORS (m):
          </note>
          <note>
            Herr talman! Det är utomordentligt ovanligt att ett betänkande
            innebär full och total upprättelse för ett par enskilda familjer
            efter år präglade av osäkerhet och utsatthet. I det här fallet,
            i dagens betänkande, är det så.
          </note>
          <note>
            Det är utomordentligt ovanligt att ett enskilt fall, en enskild
            person, ger upphov till en översyn av lagstiftningen i berört
            hänseende. I det här fallet är det så. Det är resultatet av en
            enskild flickas kamp.
          </note>
          <note>
            Det är likaså utomordentligt ovanligt att riksdagen med anledning
            av ett enskilt fall griper in och inleder processen med att förändra
            lagstiftningen innan personen i fråga avvisats, innan saker gått
            alldeles snett.
          </note>
          <note>
            I det här fallet är det så.
          </note>
          <note>
            Riksdagen begärde våren 1998 att regeringen skulle se över en
            situation som gett humanitärt oacceptabla effekter för ett par
            enskilda familjer.
          </note>
          <note>
            Bakgrunden till dagens betänkande är den örebroflicka som trots
            att hon var adopterad av en svensk familj fick avslag på sin ansökan
            om uppehållstillstånd. Hon hotades därmed av avvisning. Familjen
            hade innan adoptionen haft vårdnaden om flickan i mer än tio år.
          </note>
          <note>
            Hon talade flytande svenska, hade svenska vänner och bodde då
            sedan cirka fem år permanent i Sverige.
          </note>
          <note>
            Tidigare hade hon tillsammans med familjen, som är missionärer,
            vistats omväxlande i Sverige och i ursprungslandet.
          </note>
          <note>
            I elva år hade familjen levt i övertygelsen att flickan redan
            som liten adopterats av dem. Det visade sig sedermera att den
            biologiska mamman, enligt svensk lag, endast lämnat över vårdnaden.
            Den juridiska hantering som gjordes i flickans hemland var inte
            tillräcklig för att också svenska myndigheter skulle godkänna
            flickan som adopterad. Familjen genomförde då vad som i deras
            ögon var en andra adoption av flickan. Hon hade då hunnit bli
            några och tjugo år gammal. Adoptionen godkändes av domstol i
          </note>
          <note>
            Sverige, men flickan nekades ändå uppehållstillstånd.
          </note>
          <note>
            Det var oerhört svårt att se vad någon skulle ha vunnit på att
            hon avvisades. Däremot var det lätt att se vad familjen skulle
            förlora om hon förpassades ur landet. Inte bara familjens rättssäkerhet
            utan också humanitära aspekter kom svårt i kläm och pekade på
            ett generellt problem.
          </note>
          <note>
            Grundproblemet var att flickan kom att betraktas som vuxenadopterad.
            Adoptionen hade godkänts av svensk domstol. Den ansåg med andra
            ord att det fanns en "särskild anledning till adoptionen", utifrån
            att relationen mellan flickan och de svenska adoptivföräldrarna
            var "av väsentligen samma innehåll som det som föreligger mellan
            föräldrar och barn". Men
          </note>
          <note>
            Invandrarverket fann sedan ändå, trots den i domstol bevisade
            föräldra-barn-relationen, att den åberopade anknytningen till
            Sverige inte var tillräcklig och avslog därför begäran om uppehållstillstånd.
          </note>
          <note>
            Två svenska myndigheter, två skilda besked. Resultat: Hotad rättssäkerhet
            och en familj som splittrades.
          </note>
          <note>
            När ett utländskt barn adopteras får det alltid, förutsatt att
            gällande regler följs i samband med adoptionen, uppehållstillstånd
            i Sverige och efter kort tid också svenskt medborgarskap. De barn
            som är under
          </note>
          <note>
            12 år vid adoptionen blir automatiskt svenska medborgare redan
            vid adoptionen. Så är det inte för det fåtal som vuxenadopteras
            varje år.
          </note>
          <note>
            Ett enhälligt socialförsäkringsutskott sade med anledning av
            min motion följande: "Det kan också framstå som svårförklarligt
            om en domstol först finner särskild anledning föreligga för adoption
            med hänsyn till det personliga förhållandet mellan adoptanten
            och den adopterade och att Invandrarverket därefter vägrar uppehållstillstånd."
            Jag delar verkligen utskottets uppfattning i den frågan.
          </note>
          <note>
            Både en enig riksdag och regeringen markerade i debatten våren
            1998 att situationen var orimlig och
          </note>
          <note>
            Kafkaliknande. Riksdagen gav sedan regeringen i uppdrag att utreda
            frågan för att komma tillbaka med förslag för att lösa problemen,
            vilket nu också skett.
          </note>
          <note>
            Det påbörjade lagstiftningsarbetet, och att riksdagen uttryckte
            sig så tydligt, är jag övertygad om spelade en avgörande roll
            för att flickan några månader efter riksdagsbeslutet fick uppehållstillstånd
            och möjlighet att stanna.
          </note>
          <note>
            Jag tycker att utskottet med det agerandet har visat att enskilda
            fall verkligen är så viktiga att de principiella problem som fallen
            belyser kan ge anledning till ganska snabba lagändringar.
          </note>
          <note>
            Jag fick en gång frågan hur många familjer de här tekniska problemen
            i lagstiftningen hade drabbat. Är det så många att det verkligen
            motiverar en lagändring? Svaret är: Fråga familjerna! Vi kan inte
            ha lagar som slår sönder svenska familjer av administrativa eller
            byråkratiska skäl, minst av allt i en tid då alla är överens om
            att familjesplittring är ett svårt problem i
          </note>
          <note>
            Sverige. Då hade det tett sig än underligare om staten haft intresse
            av att splittra berörda familjer.
          </note>
          <note>
            Förhoppningsvis innebär dagens beslut en total upprättelse för
            de berörda familjerna efter ett antal mycket jobbiga år och säkert
            mycket grubblande över om saker kunde ha gjorts annorlunda. Nu
            kan familjerna ta till sig svaret. Det var lagen som hade brister,
            inte familjernas agerande. Det var lagen som hade brister som
            orsakade problem och som nu åtgärdas.
          </note>
          <note>
            Det visade sig efter riksdagens debatt våren 1998
          </note>
          <note>
            att flickan från Örebro inte var ensam. En flicka från
          </note>
          <note>
            Dalarna var redan utvisad, men har sedan fått komma tillbaka.
          </note>
          <note>
            Örebroflickans långa kamp för att få stanna med sin adoptivfamilj
            och familjens kamp för sin dotter har varit avgörande för att
            få en rättvisare lag. Det tycker jag gör att lagen förtjänar att
            kallas efter henne. Det vi får i dag är en lex Kirsys.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 12 §.)
          </note>
          <note>
            Ajournering
          </note>
          <note>
            Kammaren beslutade kl. 16.56 på förslag av förste vice talmannen
            att ajournera förhandlingarna till kl. 17.00 då dagens votering
            skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            11 § Beslut om utskottsbetänkanden som slutdebatterats den 29
            mars
          </note>
          <note>
            KU19 Behandling av personuppgifter och IT
          </note>
          <note>
            Punkt 1 (Personuppgiftslagens upphävande)
          </note>
          <note>
            1. utskottet
          </note>
          <note>
            2. res. 1 (c)
          </note>
          <note>
            Votering:
          </note>
          <note>
            282 för utskottet
          </note>
          <note>
            17 för res. 1
          </note>
          <note>
            50 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 71 m, 35 v, 37 kd, 8 fp, 14 mp
          </note>
          <note>
            För res. 1: 16 c, 1 fp
          </note>
          <note>
            Frånvarande: 14 s, 11 m, 8 v, 5 kd, 2 c, 8 fp, 2 mp
          </note>
          <note>
            Punkt 4 (Dataskyddsdirektivet och juridiska personer)
          </note>
          <note>
            1. utskottet
          </note>
          <note>
            2. res. 2 (c, fp)
          </note>
          <note>
            Votering:
          </note>
          <note>
            274 för utskottet
          </note>
          <note>
            25 för res. 2
          </note>
          <note>
            50 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 71 m, 35 v, 37 kd, 14 mp
          </note>
          <note>
            För res. 2: 16 c, 9 fp
          </note>
          <note>
            Frånvarande: 14 s, 11 m, 8 v, 5 kd, 2 c, 8 fp, 2 mp
          </note>
          <note>
            Punkt 8 (Statens personadressregister)
          </note>
          <note>
            1. utskottet
          </note>
          <note>
            2. res. 3 (m)
          </note>
          <note>
            Kammaren biföll utskottets förslag med acklamation.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            KrU5 Biblioteks- och litteraturfrågor
          </note>
          <note>
            Punkt 1 (Upphävande av bibliotekslagen)
          </note>
          <note>
            1. utskottet
          </note>
          <note>
            2. res. 1 (m, c, fp)
          </note>
          <note>
            Votering:
          </note>
          <note>
            203 för utskottet
          </note>
          <note>
            97 för res. 1
          </note>
          <note>
            49 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 36 v, 36 kd, 14 mp
          </note>
          <note>
            För res. 1: 71 m, 1 kd, 16 c, 9 fp
          </note>
          <note>
            Frånvarande: 14 s, 11 m, 7 v, 5 kd, 2 c, 8 fp, 2 mp
          </note>
          <note>
            Punkt 13 (Förslag om läsfrämjande åtgärder)
          </note>
          <note>
            1. utskottet
          </note>
          <note>
            2. res. 7 (v)
          </note>
          <note>
            Votering:
          </note>
          <note>
            263 för utskottet
          </note>
          <note>
            36 för res. 7
          </note>
          <note>
            50 frånvarande
          </note>
          <note>
            Kammaren biföll utskottets förslag
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 71 m, 37 kd, 16 c, 10 fp, 14 mp
          </note>
          <note>
            För res. 7: 36 v
          </note>
          <note>
            Frånvarande: 16 s, 11 m, 7 v, 5 kd, 2 c, 7 fp, 2 mp
          </note>
          <note>
            Punkt 21 (Översättningsstöd)
          </note>
          <note>
            1. utskottet
          </note>
          <note>
            2. res. 10 (mp)
          </note>
          <note>
            Votering:
          </note>
          <note>
            286 för utskottet
          </note>
          <note>
            15 för res. 10
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 71 m, 35 v, 37 kd, 16 c, 10 fp
          </note>
          <note>
            För res. 10: 1 v, 14 mp
          </note>
          <note>
            Frånvarande: 14 s, 11 m, 7 v, 5 kd, 2 c, 7 fp, 2 mp
          </note>
          <note>
            Punkt 22 (Utvecklingen av elektroniskt publicerade tidskrifter)
          </note>
          <note>
            1. utskottet
          </note>
          <note>
            2. res. 11 (fp)
          </note>
          <note>
            Votering:
          </note>
          <note>
            Kammaren biföll utskottets förslag genom uppresning.
          </note>
          <note>
            Punkt 23 (Produktionsstöd för elektroniskt publicerade tidskrifter)
          </note>
          <note>
            1. utskottet
          </note>
          <note>
            2. res. 12 (mp)
          </note>
          <note>
            Votering:
          </note>
          <note>
            286 för utskottet
          </note>
          <note>
            14 för res. 12
          </note>
          <note>
            49 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 71 m, 36 v, 36 kd, 16 c, 10 fp
          </note>
          <note>
            För res. 12: 14 mp
          </note>
          <note>
            Frånvarande: 14 s, 11 m, 7 v, 6 kd, 2 c, 7 fp, 2 mp
          </note>
          <note>
            Punkt 26 (Stöd till organisationstidskrifter)
          </note>
          <note>
            1. utskottet
          </note>
          <note>
            2. res. 15 (kd, c, fp)
          </note>
          <note>
            Votering:
          </note>
          <note>
            236 för utskottet
          </note>
          <note>
            64 för res. 15
          </note>
          <note>
            1 avstod
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 71 m, 36 v, 13 mp
          </note>
          <note>
            För res. 15: 37 kd, 16 c, 10 fp, 1 mp
          </note>
          <note>
            Avstod: 1 s
          </note>
          <note>
            Frånvarande: 14 s, 11 m, 7 v, 5 kd, 2 c, 7 fp, 2 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            KrU6 Bild och form m.m.
          </note>
          <note>
            Punkt 1 (Brukarinflytande)
          </note>
          <note>
            1. utskottet
          </note>
          <note>
            2. res. 1 (kd, c)
          </note>
          <note>
            Votering:
          </note>
          <note>
            248 för utskottet
          </note>
          <note>
            53 för res. 1
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 71 m, 36 v, 10 fp, 14 mp
          </note>
          <note>
            För res. 1: 37 kd, 16 c
          </note>
          <note>
            Frånvarande: 14 s, 11 m, 7 v, 5 kd, 2 c, 7 fp, 2 mp
          </note>
          <note>
            Punkt 2 (Upphandling av offentlig konst)
          </note>
          <note>
            1. utskottet
          </note>
          <note>
            2. res. 2 (kd, m, c, fp)
          </note>
          <note>
            Votering:
          </note>
          <note>
            167 för utskottet
          </note>
          <note>
            134 för res. 2
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 36 v, 14 mp
          </note>
          <note>
            För res. 2: 71 m, 37 kd, 16 c, 10 fp
          </note>
          <note>
            Frånvarande: 14 s, 11 m, 7 v, 5 kd, 2 c, 7 fp, 2 mp
          </note>
          <note>
            Punkt 6 (Minnesmärke över den svenske soldatens insatser i fredens
            tjänst)
          </note>
          <note>
            1. utskottet
          </note>
          <note>
            2. res. 4 (m)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 15 (Den s.k. enprocentsregeln)
          </note>
          <note>
            1. utskottet
          </note>
          <note>
            2. res. 7 (mp)
          </note>
          <note>
            Votering:
          </note>
          <note>
            277 för utskottet
          </note>
          <note>
            14 för res. 7
          </note>
          <note>
            10 avstod
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 71 m, 36 v, 37 kd, 16 c
          </note>
          <note>
            För res. 7: 14 mp
          </note>
          <note>
            Avstod: 10 fp
          </note>
          <note>
            Frånvarande: 14 s, 11 m, 7 v, 5 kd, 2 c, 7 fp, 2 mp
          </note>
          <note>
            Punkt 21 (Lokaliseringen av satsningar m.m. inom form och design)
          </note>
          <note>
            1. utskottet
          </note>
          <note>
            2. res. 10 (m, c, fp)
          </note>
          <note>
            Votering:
          </note>
          <note>
            260 för utskottet
          </note>
          <note>
            39 för res. 10
          </note>
          <note>
            2 avstod
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 59 m, 35 v, 35 kd, 14 mp
          </note>
          <note>
            För res. 10: 12 m, 2 kd, 16 c, 9 fp
          </note>
          <note>
            Avstod: 1 v, 1 fp
          </note>
          <note>
            Frånvarande: 14 s, 11 m, 7 v, 5 kd, 2 c, 7 fp, 2 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            12 § Beslut om utskottsbetänkanden som slutdebatterats vid dagens
            sammanträde
          </note>
          <note>
            SkU20 Behandling av personuppgifter inom skatt, tull och exekution
          </note>
          <note>
            Punkt 2 (Utlämnande av uppgifter till enskilda på medium för
            automatiserad behandling)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            229 för utskottet
          </note>
          <note>
            72 för res. 1
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 36 v, 36 kd, 16 c, 10 fp, 14 mp
          </note>
          <note>
            För res. 1: 71 m, 1 kd
          </note>
          <note>
            Frånvarande: 14 s, 11 m, 7 v, 5 kd, 2 c, 7 fp, 2 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SkU17 Allmänna motioner om punktskatter
          </note>
          <note>
            Punkt 1 (Energibeskattningens allmänna inriktning)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 3 (c)
          </note>
          <note>
            4. res. 5 (mp)
          </note>
          <note>
            Förberedande votering 1:
          </note>
          <note>
            20 för res. 3
          </note>
          <note>
            14 för res. 5
          </note>
          <note>
            267 avstod
          </note>
          <note>
            48 frånvarande
          </note>
          <note>
            Kammaren biträdde res. 3.
          </note>
          <note>
            Förberedande votering 2:
          </note>
          <note>
            71 för res. 1
          </note>
          <note>
            16 för res. 3
          </note>
          <note>
            214 avstod
          </note>
          <note>
            48 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            153 för utskottet
          </note>
          <note>
            71 för res. 1
          </note>
          <note>
            76 avstod
          </note>
          <note>
            49 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 36 v
          </note>
          <note>
            För res. 1: 71 m
          </note>
          <note>
            Avstod: 36 kd, 16 c, 10 fp, 14 mp
          </note>
          <note>
            Frånvarande: 14 s, 11 m, 7 v, 6 kd, 2 c, 7 fp, 2 mp
          </note>
          <note>
            Punkt 2 (Industrins och växthusnäringens energiskatt)
          </note>
          <note>
            1. utskottet
          </note>
          <note>
            2. res. 9 (mp)
          </note>
          <note>
            Votering:
          </note>
          <note>
            169 för utskottet
          </note>
          <note>
            14 för res. 9
          </note>
          <note>
            118 avstod
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 36 v, 16 c
          </note>
          <note>
            För res. 9: 14 mp
          </note>
          <note>
            Avstod: 71 m, 37 kd, 10 fp
          </note>
          <note>
            Frånvarande: 14 s, 11 m, 7 v, 5 kd, 2 c, 7 fp, 2 mp
          </note>
          <note>
            Punkt 3 (Jordbrukets miljö- och energiskatter)
          </note>
          <note>
            1. utskottet
          </note>
          <note>
            2. res. 11 (kd)
          </note>
          <note>
            Votering:
          </note>
          <note>
            182 för utskottet
          </note>
          <note>
            37 för res. 11
          </note>
          <note>
            82 avstod
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 36 v, 15 c, 14 mp
          </note>
          <note>
            För res. 11: 37 kd
          </note>
          <note>
            Avstod: 71 m, 1 c, 10 fp
          </note>
          <note>
            Frånvarande: 14 s, 11 m, 7 v, 5 kd, 2 c, 7 fp, 2 mp
          </note>
          <note>
            Punkt 5 (Åkerinäringen)
          </note>
          <note>
            1. utskottet
          </note>
          <note>
            2. res. 15 (fp, mp)
          </note>
          <note>
            Votering:
          </note>
          <note>
            167 för utskottet
          </note>
          <note>
            24 för res. 15
          </note>
          <note>
            110 avstod
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 36 v, 14 c
          </note>
          <note>
            För res. 15: 10 fp, 14 mp
          </note>
          <note>
            Avstod: 71 m, 37 kd, 2 c
          </note>
          <note>
            Frånvarande: 14 s, 11 m, 7 v, 5 kd, 2 c, 7 fp, 2 mp
          </note>
          <note>
            Punkt 6 (Biobränslen)
          </note>
          <note>
            1. utskottet
          </note>
          <note>
            2. res. 17 (v)
          </note>
          <note>
            3. res. 19 (c)
          </note>
          <note>
            Förberedande votering:
          </note>
          <note>
            42 för res. 17
          </note>
          <note>
            18 för res. 19
          </note>
          <note>
            241 avstod
          </note>
          <note>
            48 frånvarande
          </note>
          <note>
            Kammaren biträdde res. 17.
          </note>
          <note>
            Huvudvotering:
          </note>
          <note>
            126 för utskottet
          </note>
          <note>
            37 för res. 17
          </note>
          <note>
            138 avstod
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 9 fp
          </note>
          <note>
            För res. 17: 36 v, 1 mp
          </note>
          <note>
            Avstod: 71 m, 37 kd, 16 c, 1 fp, 13 mp
          </note>
          <note>
            Frånvarande: 14 s, 11 m, 7 v, 5 kd, 2 c, 7 fp, 2 mp
          </note>
          <note>
            Punkt 9 (Miljöskatt på flyg)
          </note>
          <note>
            1. utskottet
          </note>
          <note>
            2. res. 22 (v)
          </note>
          <note>
            Votering:
          </note>
          <note>
            250 för utskottet
          </note>
          <note>
            50 för res. 22
          </note>
          <note>
            1 avstod
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 71 m, 37 kd, 16 c, 9 fp
          </note>
          <note>
            För res. 22: 36 v, 1 fp, 13 mp
          </note>
          <note>
            Avstod: 1 mp
          </note>
          <note>
            Frånvarande: 14 s, 11 m, 7 v, 5 kd, 2 c, 7 fp, 2 mp
          </note>
          <note>
            Elver Jonsson (fp) anmälde att han avsett att rösta ja men markerats
            ha röstat nej.
          </note>
          <note>
            Punkt 12 (Reklamskatt)
          </note>
          <note>
            1. utskottet
          </note>
          <note>
            2. res. 26 (m, kd, c, fp)
          </note>
          <note>
            Votering:
          </note>
          <note>
            169 för utskottet
          </note>
          <note>
            132 för res. 26
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 2 m, 36 v, 14 mp
          </note>
          <note>
            För res. 26: 69 m, 37 kd, 16 c, 10 fp
          </note>
          <note>
            Frånvarande: 14 s, 11 m, 7 v, 5 kd, 2 c, 7 fp, 2 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SkU18 Allmänna motioner om fastighets- och förmögenhetsbeskattning
          </note>
          <note>
            Punkt 1 (Fastighetsbeskattningens inriktning)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (kd)
          </note>
          <note>
            4. res. 3 (fp)
          </note>
          <note>
            Förberedande votering 1:
          </note>
          <note>
            Kammaren biträdde res. 2 genom uppresning.
          </note>
          <note>
            Förberedande votering 2:
          </note>
          <note>
            72 för res. 1
          </note>
          <note>
            37 för res. 2
          </note>
          <note>
            192 avstod
          </note>
          <note>
            48 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            179 för utskottet
          </note>
          <note>
            71 för res. 1
          </note>
          <note>
            51 avstod
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 36 v, 13 c, 13 mp
          </note>
          <note>
            För res. 1: 71 m
          </note>
          <note>
            Avstod: 37 kd, 3 c, 10 fp, 1 mp
          </note>
          <note>
            Frånvarande: 14 s, 11 m, 7 v, 5 kd, 2 c, 7 fp, 2 mp
          </note>
          <note>
            Punkt 3 (Attraktiva områden)
          </note>
          <note>
            1. utskottet
          </note>
          <note>
            2. res. 6 (c)
          </note>
          <note>
            Votering:
          </note>
          <note>
            168 för utskottet
          </note>
          <note>
            16 för res. 6
          </note>
          <note>
            117 avstod
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 1 m, 36 v, 14 mp
          </note>
          <note>
            För res. 6: 16 c
          </note>
          <note>
            Avstod: 70 m, 37 kd, 10 fp
          </note>
          <note>
            Frånvarande: 14 s, 11 m, 7 v, 5 kd, 2 c, 7 fp, 2 mp
          </note>
          <note>
            Punkt 11 (Sambeskattning av förmögenhet)
          </note>
          <note>
            1. utskottet
          </note>
          <note>
            2. res. 13 (m, kd, c, fp)
          </note>
          <note>
            Votering:
          </note>
          <note>
            165 för utskottet
          </note>
          <note>
            134 för res. 13
          </note>
          <note>
            50 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 36 v, 13 mp
          </note>
          <note>
            För res. 13: 70 m, 37 kd, 16 c, 10 fp, 1 mp
          </note>
          <note>
            Frånvarande: 15 s, 12 m, 7 v, 5 kd, 2 c, 7 fp, 2 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SkU19 Motioner om företags- och kapitalbeskattning
          </note>
          <note>
            Punkt 1 (Skattenivån i tjänsteföretag, m.m.)
          </note>
          <note>
            1. utskottet
          </note>
          <note>
            2. res. 1 (m, kd, c, fp)
          </note>
          <note>
            Votering:
          </note>
          <note>
            167 för utskottet
          </note>
          <note>
            134 för res. 1
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 36 v, 14 mp
          </note>
          <note>
            För res. 1: 71 m, 37 kd, 16 c, 10 fp
          </note>
          <note>
            Frånvarande: 14 s, 11 m, 7 v, 5 kd, 2 c, 7 fp, 2 mp
          </note>
          <note>
            Punkt 4 (Periodiseringsfonder i mindre företag, m.m.)
          </note>
          <note>
            1. utskottet
          </note>
          <note>
            2. res. 5 (mp)
          </note>
          <note>
            Kammaren biföll utskottets hemställan med acklamation.
          </note>
          <note>
            Punkt 10 (Kapitalinkomstbeskattningens nivå)
          </note>
          <note>
            1. utskottet
          </note>
          <note>
            2. res. 10 (fp)
          </note>
          <note>
            3. res. 11 (mp)
          </note>
          <note>
            Förberedande votering:
          </note>
          <note>
            12 för res. 10
          </note>
          <note>
            15 för res. 11
          </note>
          <note>
            274 avstod
          </note>
          <note>
            48 frånvarande
          </note>
          <note>
            Kammaren biträdde res. 11.
          </note>
          <note>
            Huvudvotering:
          </note>
          <note>
            203 för utskottet
          </note>
          <note>
            14 för res. 11
          </note>
          <note>
            83 avstod
          </note>
          <note>
            49 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 35 v, 36 kd, 15 c
          </note>
          <note>
            För res. 11: 14 mp
          </note>
          <note>
            Avstod: 70 m, 1 v, 1 kd, 1 c, 10 fp
          </note>
          <note>
            Frånvarande: 14 s, 12 m, 7 v, 5 kd, 2 c, 7 fp, 2 mp
          </note>
          <note>
            Punkt 11 (Beskattningsmetod för aktievinster)
          </note>
          <note>
            1. utskottet
          </note>
          <note>
            2. res. 12 (m, fp)
          </note>
          <note>
            Votering:
          </note>
          <note>
            220 för utskottet
          </note>
          <note>
            81 för res. 12
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 36 v, 37 kd, 16 c, 14 mp
          </note>
          <note>
            För res. 12: 71 m, 10 fp
          </note>
          <note>
            Frånvarande: 14 s, 11 m, 7 v, 5 kd, 2 c, 7 fp, 2 mp
          </note>
          <note>
            Punkt 13 (Fåmansföretag)
          </note>
          <note>
            1. utskottet
          </note>
          <note>
            2. res. 15 (m, kd, c, fp)
          </note>
          <note>
            Votering:
          </note>
          <note>
            167 för utskottet
          </note>
          <note>
            134 för res. 15
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 36 v, 14 mp
          </note>
          <note>
            För res. 15: 71 m, 37 kd, 16 c, 10 fp
          </note>
          <note>
            Frånvarande: 14 s, 11 m, 7 v, 5 kd, 2 c, 7 fp, 2 mp
          </note>
          <note>
            Punkt 14 (Generationsskiften i familjeföretag)
          </note>
          <note>
            1. utskottet
          </note>
          <note>
            2. res. 16 (m, kd, c, fp)
          </note>
          <note>
            Votering:
          </note>
          <note>
            166 för utskottet
          </note>
          <note>
            134 för res. 16
          </note>
          <note>
            49 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 36 v, 13 mp
          </note>
          <note>
            För res. 16: 71 m, 37 kd, 16 c, 10 fp
          </note>
          <note>
            Frånvarande: 14 s, 11 m, 7 v, 5 kd, 2 c, 7 fp, 3 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SkU16 Allmänna motioner om taxering och skattebetalning m.m.
          </note>
          <note>
            Punkt 1 (Förenklingar för företagare: utfärdande av
          </note>
          <note>
            F-skattsedel och startande av företag)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            181 för utskottet
          </note>
          <note>
            70 för res. 1
          </note>
          <note>
            48 avstod
          </note>
          <note>
            50 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 36 v, 15 c, 14 mp
          </note>
          <note>
            För res. 1: 70 m
          </note>
          <note>
            Avstod: 37 kd, 1 c, 10 fp
          </note>
          <note>
            Frånvarande: 15 s, 12 m, 7 v, 5 kd, 2 c, 7 fp, 2 mp
          </note>
          <note>
            Punkt 2 (Förenklingar för företagare: bokföring, deklaration
            och andra skatteregler)
          </note>
          <note>
            1. utskottet
          </note>
          <note>
            3. res. 5 (mp)
          </note>
          <note>
            Votering:
          </note>
          <note>
            Kammaren biföll utskottets förslag genom uppresning.
          </note>
          <note>
            Punkt 3 (Beräkning av F-skatt)
          </note>
          <note>
            1. utskottet
          </note>
          <note>
            2. res. 6 (fp)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 5 (Skattemyndigheternas kontrollverksamhet, skattebrottsenheterna)
          </note>
          <note>
            1. utskottet
          </note>
          <note>
            2. res. 8 (v)
          </note>
          <note>
            Votering:
          </note>
          <note>
            265 för utskottet
          </note>
          <note>
            36 för res. 8
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 71 m, 37 kd, 16 c, 10 fp, 14 mp
          </note>
          <note>
            För res. 8: 36 v
          </note>
          <note>
            Frånvarande: 14 s, 11 m, 7 v, 5 kd, 2 c, 7 fp, 2 mp
          </note>
          <note>
            Punkt 6 (Åtgärder mot skattebrottslighet och annan ekonomisk
            brottslighet)
          </note>
          <note>
            1. utskottet
          </note>
          <note>
            2. res. 9 (kd, fp)
          </note>
          <note>
            Votering:
          </note>
          <note>
            205 för utskottet
          </note>
          <note>
            47 för res. 9
          </note>
          <note>
            48 avstod
          </note>
          <note>
            49 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 22 m, 36 v, 16 c, 14 mp
          </note>
          <note>
            För res. 9: 37 kd, 10 fp
          </note>
          <note>
            Avstod: 48 m
          </note>
          <note>
            Frånvarande: 14 s, 12 m, 7 v, 5 kd, 2 c, 7 fp, 2 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SfU12 Uppehållstillstånd för adopterade
          </note>
          <note>
            Punkt 1 (Uppehållstillstånd för underåriga och vuxna adopterade
            m.m.)
          </note>
          <note>
            1. utskottet
          </note>
          <note>
            2. res. 1 (fp, m, kd)
          </note>
          <note>
            Votering:
          </note>
          <note>
            183 för utskottet
          </note>
          <note>
            118 för res. 1
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 36 v, 16 c, 14 mp
          </note>
          <note>
            För res. 1: 71 m, 37 kd, 10 fp
          </note>
          <note>
            Frånvarande: 14 s, 11 m, 7 v, 5 kd, 2 c, 7 fp, 2 mp
          </note>
          <note>
            Punkt 2
          </note>
          <note>
            Kammaren biföll utskottets förslag.
          </note>
          <note>
            13 § Yrkestrafik m.m.
          </note>
          <note>
            Föredrogs trafikutskottets betänkande 2000/01:TU11
          </note>
          <note>
            Yrkestrafik m.m.
          </note>
          <note type="speaker">
            Anf. 172 JAN-EVERT RÅDHSTRÖM (m):
          </note>
          <note>
            Fru talman! Trafikutskottets betänkande TU11 om något får kallas
            en repris - just detta. Att handlingskraften så påtagligt gått
            i stå är nog svårt att finna i något annat betänkande.
          </note>
          <note>
            I likhet med tidigare år har jag roat mig med att se på tidigare
            debatter när det gäller åkerifrågorna. Jag har haft nöjet att
            läsa Brandins tal från kammardebatten den 19 maj 1999.
          </note>
          <note>
            Socialdemokraterna tyckte då att jag var negativ som ansåg att
            det händer för lite när det gäller åkerinäringens konkurrenssituation.
            Jag citerar vad Brandin sade då efter mitt inlägg: "Det var surt,
          </note>
          <note>
            Rådhström, att påstå att ingenting är gjort." Det är två år sedan
            den debatten. Frågan är om Brandin fortfarande har den uppfattningen
            att det händer så mycket på det här området.
          </note>
          <note>
            Brandin sade vidare då att han samma dag som debatten var, alltså
            den 19 maj 1999, i kammaren fått signaler från departementet om
            att saker var på gång, men han ville inte avslöja vad det var.
            Kanske Brandin nu två år senare vill avslöja vad det var som var
            på gång denna dag. Det är ju åtminstone för mig så pass hemligt
            att jag inte har lyckats se vad det skulle vara för positiva konkreta
            saker för åkerinäringen.
          </note>
          <note>
            Det borde ju ha varit något alldeles extra, eftersom det var
            så stort hemlighetsmakeri den gången.
          </note>
          <note>
            Utskottet har tidigare funnit frågan om den snedvridna konkurrenssituationen
            så allvarlig att vi gjort ett tillkännagivande till regeringen.
            Nu konstaterar utskottets majoritet i likhet med oss att det har
            hänt alldeles för lite i frågan, men majoriteten nöjer sig med
            att skriva att arbetet med att genomföra det transport- och näringspolitiska
            programmet för näringen bör intensifieras i olika hänseenden -
            bör intensifieras. Majoriteten anser att man inte längre kan tjata
            på regeringen när så lite händer att man avstår från att göra
            ett tillkännagivande. När regeringen drabbats av handlingsförlamning
            driver det ju inte frågan framåt om även trafikutskottet drabbas
            av samma förlamning.
          </note>
          <note>
            Fru talman! Vi moderater har i många sammanhang redovisat vilka
            åtgärder som bör till för att stärka den svenska åkerinäringen.
            Det gäller på skatteområdet, med såväl generellt sänkta skatter
            som sänkta drivmedelsskatter, och åtgärder för att stävja illojal
            konkurrens från utländska åkare.
          </note>
          <note>
            Det vore intressant att höra vad socialdemokrater, vänsterpartister
            och miljöpartister har för förslag att komma med. Jag har gått
            igenom vad som hänt med det handlingsprogram i 14 punkter som
            regeringen lade fram. Det är ingen glädjande läsning. Vill Brandin
            kanske här i kammaren redogöra för några eller åtminstone något
            stort framsteg med anledning av det programmet? Även om hela programmets
            innebörd knappast är en lösning för åkerinäringen i framtiden
            vore det ändå spännande att höra majoritetspartiernas redovisning
            på det här området.
          </note>
          <note>
            Reservation nr 3 från Vänsterpartiet behöver en särskild kommentar,
            anser jag. I en motion föreslås att lastbilarnas längd ska minskas
            från 25,25 meter till maximalt 18 meter. Det ska bli intressant
            att höra Stig
          </note>
          <note>
            Eriksson tala sig varm för detta förslag. Jag hoppas då naturligtvis
            också att han redogör för att det skulle innebära en 50-procentig
            ökning av antalet lastbilar på våra vägar. Vad det sedan skulle
            innebära för svensk industri och för Sveriges medborgare i ökade
            transportkostnader vill jag inte ens tänka på, men frågan är om
            ens Vänsterpartiet har gjort det. Inte är det väl Vänsterpartiets
            enda löfte till åkerinäringen att även om de inte har lönsamhet
            kan de åtminstone få bli dubbelt så många. Det ska, som sagt var,
            bli intressant att lyssna på Vänsterns ställningstagande.
          </note>
          <note>
            Fru talman! I vår reservation nr 1 tar vi upp ett antal moderata
            motioner om de problem som åkerinäringen står inför och som vi
            givetvis stöder. Därför yrkar jag bifall till vår reservation
            nr 1.
          </note>
          <note>
            I den reservationen har vi också yrkat att frågan om ett effektiviserat
            kontroll- och påföljdssystem för den tunga trafiken bör riksdagen
            som sin mening ge regeringen till känna. Vi moderater visar åtminstone
            att vi inte lider av den kollektiva förlamning som råder på vänsterkanten.
          </note>
          <note>
            Eftersom marknaden är öppen i dag när det gäller lastbilstrafik
            i vårt land krävs givetvis att den svenska åkerinäringen får konkurrera
            på lika villkor med de utländska åkare som trafikerar vårt land.
            En sådan fråga är exempelvis kör- och vilotider. Det finns belagt
            att dessa överträds i betydligt högre grad av utländska åkare.
            Givetvis är detta förhållande så på grund av att det inte finns
            effektiva sanktionssystem.
          </note>
          <note>
            Vi tar även upp konkreta förslag i vår kommittémotion för att
            förbättra åkernäringens villkor. Vi har i fyra punkter tagit upp
            följande:
          </note>
          <note>
            1. Sänkta och konkurrenskraftiga skatter.
          </note>
          <note>
            2. Enklare regler, enligt Småföretagsdelegationens förslag.
          </note>
          <note>
            3. Kontroll- och sanktionsmöjligheter, som jag tidigare gav exempel
            på.
          </note>
          <note>
            4. Europasamarbetet, där Sverige måste ta en mer aktiv roll i
            frågor som rör denna bransch.
          </note>
          <note>
            Tyvärr finner inte majoriteten att man vill följa dessa förslag,
            som på ett klart sätt skulle stärka den svenska åkerinäringen.
          </note>
          <note>
            Fru talman! Jag vill också med några få ord ta upp vår motivreservation
            nr 4, som handlar om en reformerad taxinäring. Vi står givetvis
            bakom även denna reservation, men för tids vinning yrkar jag inget
            på denna punkt. Det är ändå värt att notera att vår reservation
            bygger på att vi tycker att utskottets majoritet med sin skrivning
            gör ett ställningstagande för en del av Taxiutredningens tankar,
            nämligen att särskilda av länsstyrelserna godkända tömningscentraler
            byggs upp. Vi motiverar i den reservationen att det inte är lämpligt
            att göra detta ställningstagande innan man har fått ta del av
            hela utredningen.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 18.01 på förslag av tredje vice talmannen
            att ajournera förhandlingarna till kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            13 § (forts.) Yrkestrafik m.m. (forts. TU11)
          </note>
          <note type="speaker">
            Anf. 173 STIG ERIKSSON (v):
          </note>
          <note>
            Fru talman! I detta betänkande, TU11, behandlas ett antal motionsyrkanden
            från den allmänna motionstiden som rör en rad olika yrkestrafikfrågor.
            När det gäller den del i betänkandet som avhandlar åkerinäringens
            konkurrenssituation gentemot utländska eller andra åkerier som
            struntar i att följa lagar och regler vad exempelvis avser kör-
            och vilotider, last, m.m., finns det en samstämmig syn i utskottet,
            trots
          </note>
          <note>
            Jan-Evert Rådhströms värmländska brummande nyligen.
          </note>
          <note>
            Från Vänsterpartiets sida anser vi att just frågan om fusket
            med framför allt kör- och vilotider känns än mer aktuell i dag
            med tanke på det som framkom under veckan. Man ställer sig naturligtvis
            frågan om ett sådant fusk är utbrett, dvs. att förare arbetar
            80
          </note>
          <note>
            timmar i veckan genom att bara stanna och byta färdskrivare efter
            40 timmar och gå från företag A till företag B.
          </note>
          <note>
            För Vänsterpartiet är detta inte enbart en fråga om att följa
            gällande trafikregler vad gäller kör- och vilotider, utan det
            är dessutom en viktig trafiksäkerhetsfråga. Tyvärr kan också konstateras
            att alltfler olyckor sker där tung trafik är inblandad. Det är
            kanske inte så konstigt om det finns många förare som på grund
            av ett ökat tryck känner sig mer eller mindre tvingade att köra
            upp till 80 timmar i veckan och ibland över 20 timmar i sträck.
          </note>
          <note>
            Ett viktigt steg för att klara sunda konkurrensförutsättningar
            inom åkerinäringen är det arbete som sker i handlingsprogrammet
            för svensk åkerinäring.
          </note>
          <note>
            Det är ett arbete som kommit en bit på vägen i vissa frågor -
            dock inte i den så viktiga frågan om kontrolloch påföljdssystemet.
            Från Vänsterpartiets sida förutsätter vi dock att regeringen intensifierar
            arbetet med kontroll- och påföljdssystemet.
          </note>
          <note>
            Det är viktigt med en svensk åkerinäring för en långsiktigt hållbar
            utveckling av transporterna i Sverige. Då gäller det att svenska
            åkerier inte utsätts för illojal konkurrens från utländska eller
            andra åkerier som fullständigt struntar i trafikregler för att
            påföljderna är ringa eller kör med bilar som genast borde tas
            av vägen.
          </note>
          <note>
            Fru talman! Jag vill därmed övergå till Vänsterpartiets reservation
            3 kring bärighetsfrågor och vissa trafiksäkerhetsfrågor. Det opinionstryck
            som ofta når oss i trafikutskottet gäller klagomål på vägstandarden
            på framför allt grusvägarna i glesbygden. Från Vänsterpartiets
            sida tycker vi att det är viktigt att i första hand klara ett
            acceptabelt underhåll av våra vägar.
          </note>
          <note>
            Det krävs att vi, förutom att tillskjuta resurser från vår gemensamma
            kassa som ska räcka till andra prioriterade områden som sjukvård,
            skola osv., ser över andra möjligheter för att vi ska klara ett
            acceptabelt underhåll.
          </note>
          <note>
            En sådan fråga som vi i Vänsterpartiet anser bör utredas är de
            dispenser som i dag ges för tung trafik.
          </note>
          <note>
            Antalet dispenser är i dag ca 17 000 per år, och av dessa är
            ca 2 500 generella årsdispenser. Dispenser lämnas antingen av
            Vägverket eller kommunen. Ytterligt få dispenser avslås. Kostnaden
            för en dispens är endast 875 kr oavsett om det rör en årsdispens
            eller ett enstaka tillfälle - en kostnad som knappast motsvarar
            vad prövningen kostar.
          </note>
          <note>
            Från Vänsterpartiets sida föreslår vi därför att riksdagen ger
            regeringen till känna att prövning av dispens från bestämmelserna
            om fordonsvikt och dimensioner bör avgiftsbeläggas på en sådan
            nivå att det motsvarar den kostnad som prövningen ger upphov till.
            Dessutom föreslår Vänsterpartiet att regeringen gör en analys
            och kostnadsberäkning av de extrakostnader som uppkommer i form
            av ökat vägslitage, m.m., på grund av de dispenstransporter som
            beviljats. Detta bör redovisas för riksdagen och kunna ligga till
            grund för en transportavgift som korresponderar med de extra kostnader
            som uppkommer.
          </note>
          <note>
            En annan orsak till ett ökat vägslitage och ett ökat behov av
            underhåll är onekligen de ökade transporterna med lastbil, och
            då framför allt de tunga transporterna på våra vägar. Jämförelsen
            mellan personbilen och lastbilen är av intresse när det gäller
            att uppskatta det slitage och den vägdeformation respektive trafikslag
            ger upphov till. American Highway
          </note>
          <note>
            Association uppskattar att en 38-tons lastbil motsvarar 9 600
            personbilar.
          </note>
          <note>
            I de flesta EU-länder är bruttovikten för ett lastbilsekipage
            44 ton, och det har en totallängd av 18
          </note>
          <note>
            meter. I Sverige finns sedan 1997 ett undantag som tillåter 60
            tons bruttovikt och en längd på 25,25 meter. Detta är en trolig
            och väsentlig orsak till att gods på väg ökar, samtidigt som godstransporterna
            på järnvägen minskar eller stagnerar. Att detta också ökar behovet
            av underhåll och påverkar dimensioneringen av vårt vägnät är utom
            allt tvivel. Den ökade andelen tung trafik är en trafiksäkerhetsfråga,
            men det blir också en ökad miljöpåverkan. Bara av denna anledning
            bör mer gods flyttas över till järnväg, också helt i samklang
            med regeringsdeklarationen.
          </note>
          <note>
            Från Vänsterpartiets sida föreslår vi därför att regeringen utreder
            hur de svenska normerna vad gäller maxvikt och längd ska kunna
            harmoniseras med gällande EU-normer. Vi anser att det är viktigt,
            som jag tidigare har sagt, av en rad olika orsaker, men vi anser
            också att det rimligtvis måste finnas undantag. Ett sådant är
            transporterna för skogsråvara.
          </note>
          <note>
            Avslutningsvis, fru talman, vill jag yrka bifall till reservation
            3.
          </note>
          <note>
            Anf. 174 JAN-EVERT RÅDHSTRÖM (m)
          </note>
          <note>
            replik:
          </note>
          <note>
            Fru talman! Det är intressant att höra Vänsterpartiets diskussioner
            och analyser vad gäller tågvikter och maxvikter för fordon. Jag
            måste ställa en fråga, för jag blir mycket förvånad. Känner Vänsterpartiet
            till att det är skillnad mellan hur många axlar man har på en
            bil och axeltrycket, som i stor utsträckning är avgörande för
            vilket slitaget på vägbanan blir? Det kan nämligen vara så att
            ett lättare fordon med färre axlar gör större skada än ett fordon
            med fler axlar.
          </note>
          <note>
            Det tycker jag kunde vara intressant att få höra.
          </note>
          <note>
            Stig Eriksson säger att frågan om vilotider är än mer aktuell
            i nuläget. Då kan man fundera på varför utskottets majoritet går
            från ett tillkännagivande till att bara säga att man tycker att
            arbetet bör intensifieras. Bör man inte ligga på regeringen i
            denna fråga så mycket som man någonsin kan?
          </note>
          <note type="speaker">
            Anf. 175 STIG ERIKSSON (v) replik:
          </note>
          <note>
            Fru talman! På det sista som Jan-Evert tar upp kan jag svara
            att vi från Vänsterpartiet definitivt kommer att försöka påverka
            och se till att detta jobb intensifieras så att vi får ett snabbt
            resultat när det gäller just påföljdssystemen.
          </note>
          <note>
            När det gäller den första frågan kan jag säga att det visst finns
            en del frågetecken man kan diskutera.
          </note>
          <note>
            Varför, t.ex., har den tunga trafiken gått över till enaxlade
            hjul? Det är också en problematik som man bör se över.
          </note>
          <note>
            Vårt förslag är faktiskt en del i Vänsterpartiets helhetssyn
            på trafikpolitiken för att bl.a. uppnå de av riksdagen fastställda
            trafikpolitiska målen.
          </note>
          <note>
            För att se helheten i politiken kan man inte enbart göra nedslag
            i någon enstaka fråga. Detta är kanske något som moderaterna borde
            prova någon gång.
          </note>
          <note>
            Vänsterpartiets förslag är definitivt inte, som Jan-
          </note>
          <note>
            Evert pratade om i sitt inlägg, att öka antalet lastbilar utan
            precis tvärtom. Vi vill nämligen samtidigt satsa på att öka godsmängden
            på järnväg, vilket också framkom i mitt inlägg. Dessutom sade
            jag i mitt inlägg att frågan om ökningen av tung trafik faktiskt
            är en säkerhetsfråga som också måste tas i beaktande.
          </note>
          <note>
            Anf. 176 JAN-EVERT RÅDHSTRÖM (m)
          </note>
          <note>
            replik:
          </note>
          <note>
            Fru talman! Vänsterpartiets helhetssyn på vägområdet skulle vi
            nog kunna ha en särskild debatt om.
          </note>
          <note>
            Jag måste erkänna att jag tycker att kreativiteten verkar vara
            förhållandevis stor i Vänsterpartiet när det gäller att försöka
            få in pengar till vägsystemet genom att vi ska höja avgifter osv.
            Men det finns ingen tanke på att det behövs pengar för att reparera
            de vägar som är så dåliga. Vänsterpartiets nya ståndpunkt är tydligen
            att man ska se till att det blir högre avgifter, så att det blir
            mindre trafik, och så får vägarna finna sig i sitt öde.
          </note>
          <note>
            Jag skulle vilja ha en kommentar till det.
          </note>
          <note>
            Sedan måste jag nog än en gång fråga Stig Eriksson: Är det verkligen
            längden på lastbilarna som är så viktig för er? Har ni diskuterat
            inom Vänsterpartiet att det finns andra saker som påverkar vägens
            hållfasthet betydligt mer? Det går inte att se det i er motion.
          </note>
          <note>
            Därför måste jag fråga om det är ett förbigående eller om det
            är okunskap. Tack!
          </note>
          <note type="speaker">
            Anf. 177 STIG ERIKSSON (v) replik:
          </note>
          <note>
            Fru talman! Det finns, precis som Jan-Evert säger, en rad frågor
            som man bör se över. Jag nämnde en i mitt förra svar till honom.
          </note>
          <note>
            Jag vet inte om Jan-Evert lyssnade, men jag sade klart och tydligt
            i mitt inlägg att det för oss faktiskt är viktigt att i första
            hand klara ett acceptabelt vägunderhåll. Det är en av våra viktigaste
            frågor.
          </note>
          <note>
            När det sedan gäller det som Jan-Evert Rådhström tar upp om helhet
            är det just som jag säger. Vi tycker nämligen att det finns andra
            viktiga områden också, bl.a. sjukvården, skolan och omsorgen.
            Detta måste vi naturligtvis som parti också väga in i en helhetspolitik.
          </note>
          <note type="speaker">
            Anf. 178 JOHNNY GYLLING (kd):
          </note>
          <note>
            Fru talman! Jag yrkar bifall till reservation 4 men står även
            bakom reservation 1.
          </note>
          <note>
            Åter är det åkerinäringen som står i fokus i den här kammaren.
            Kristdemokraterna har, tillsammans med moderater, centerpartister
            och folkpartister, gång efter gång, i motioner och i debatter,
            försökt förklara för Socialdemokraterna, Vänsterpartiet och Miljöpartiet
            att de gör svensk industri, svensk åkerinäring och miljön en otjänst
            genom att inte förbättra villkoren för åkarna.
          </note>
          <note>
            I dag får vi göra ett nytt försök. Låt mig börja med vår gemensamma
            reservation nr 1, där vi har riktat in oss på påföljdssystemet.
            Det är skrämmande att regeringen trots två tillkännagivanden från
            den här riksdagen inte har lyckats komma fram till en lösning
            på problemet med ett orättvist bötessystem. Fortfarande har poliser
            och åklagare inte de verktyg som de behöver för att kunna sätta
            fast de oseriösa åkare som gör livet surt för de ärliga. Det handlar
            i första hand om utländska åkare som chansar på att köra i Sverige
            med överlast eller undermåliga bilar eller fuskar med körtiderna.
            Nu ska det sägas att vi naturligtvis välkomnar konkurrensen och
            det fria cabotaget inom
          </note>
          <note>
            EU, och vi vill inte peka ut alla utländska åkare som oseriösa.
            Det finns tyvärr också svenska sådana.
          </note>
          <note>
            Men det ska löna sig att vara ärlig, och det ska kosta att vara
            oärlig. Därför måste regeringen göra något snabbt. Utskottsmajoriteten
            hänvisar till år
          </note>
          <note>
            2005. Då kommer man att kunna indriva böter även av utomnordiska
            medborgare. Detta är för dåligt. Hur kommer det sig att svenska
            åkare som t.ex. bötfälls för fortkörning i vissa EU-länder måste
            betala böter på plats? Om de inte gör det får de ställa bilen.
            Varför kan inte motsvarande gälla i Sverige? Vi har en regering
            som inte förstår problemen, med benäget bistånd av två stödpartier.
            I detta sammanhang vill jag också nämna att polisens bilinspektörer
            måste få tillbaka resurserna från Vägverket. Här är vi kristdemokrater
            överens med Vänsterpartiet, och det är glädjande, men tyvärr har
            det inte hjälpt ännu.
          </note>
          <note>
            Fru talman! Dessutom finns det ett antal åtgärder som kristdemokraterna
            tycker att regeringen borde vidta. Det handlar om sänkt dieselskatt
            på miljöklass
          </note>
          <note>
            1-diesel. Det handlar om sänkta arbetsgivaravgifter.
          </note>
          <note>
            Det handlar om ökade resurser till vägarna i Sverige.
          </note>
          <note>
            Vad händer i andra länder under den tid som vi väntar på regeringen?
            Låt mig nämna ett axplock som är hämtat ur tidningarna Trailer
            samt Svensk Åkeritidning:
          </note>
          <note>
            I Belgien sänks fordonsskatten på luftfjädrade fordon. I Danmark
            får åkare ett statligt bidrag vid köp av fordon med miljövänliga
            motorer. På Irland sänktes nyligen dieselskatten. I Frankrike
            skedde detsamma, t.o.m. retroaktivt. Grekland sänker inkomstskatten
            för företagare inom åkerinäringen. Holländska åkare får återbetalning
            av dieselskatten. I Italien fick åkarna en dieselrabatt. Luxemburg
            ger åkarna ett tidsbegränsat statligt stöd vid investering i nya
            fordon. I Norge sänktes nyligen dieselskatten med 50
          </note>
          <note>
            öre. I Spanien får åkare som investerar i miljövänliga fordon
            göra avdrag på 40-45 %. Och Storbritannien sänker dieselskatten
            med 40 öre.
          </note>
          <note>
            Så här kan det se ut i Europa. Vad gör den svenska regeringen?
            Jo, man pratar med åkerinäringen ibland. Det är nog bra i sig,
            men det krävs handling också. Tyvärr får vi nog vänta på några
            större åtgärder tills det blir en ny, icke-socialistisk, regering,
            förhoppningsvis nästa höst.
          </note>
          <note>
            Till sist, fru talman, vill jag ta upp taxinäringen.
          </note>
          <note>
            Utskottets majoritet vill förekomma den beredning som pågår med
            anledning av Taxiutredningens betänkande och redan nu ta ställning
            till att det ska finnas tömningscentraler som godkänts av länsstyrelserna.
          </note>
          <note>
            Vi tycker att man bör invänta remissinstansernas synpunkter och
            tar inte ställning nu. Därför har jag yrkat bifall till fyrpartireservationen
            nr 4, vilken är en motivreservation. Tack!
          </note>
          <note type="speaker">
            Anf. 179 VIVIANN GERDIN (c):
          </note>
          <note>
            Fru talman! Ledamöter! Övriga lyssnare! Jag vill börja med att
            instämma i reservation 1 och 4. Jag vill också understryka vikten
            av en svensk åkerinäring.
          </note>
          <note>
            Jag anser att den är mycket angelägen för oss alla.
          </note>
          <note>
            Den utgör ett mycket viktigt komplement till övriga transportslag.
            Dit inga tåg går, dit når alltid lastbilen.
          </note>
          <note>
            För mig som centerpartist är det också viktigt att de ekonomiska
            villkoren är sådana att även små och medelstora transportföretag
            kan överleva på sikt.
          </note>
          <note>
            Seriösa företag som värnar om både kunder och anställda bidrar
            till att höja kvaliteten inom transportsektorn. Den svenska åkerinäringen
            har historiskt haft en väl decentraliserad struktur, och det har
            bidragit till en mångfald av transporttjänster som har påverkat
            prisbilden men även påverkat, så att vi har flexibla transportlösningar.
          </note>
          <note>
            Konkurrens är bra så länge som den sker på likartade villkor.
            Det gynnar alla konsumenter. Men om konkurrensen sker på osunda
            villkor leder det på sikt till svartarbete, skatteflykt, försämrad
            miljö och försämrade arbetsförhållanden som dessutom ökar olycksrisken
            i trafiken.
          </note>
          <note>
            Det är väl känt att de svenska åkerierna är utsatta för en hård
            konkurrens från främst länderna inom EU.
          </note>
          <note>
            Först var det de svenska åkerierna i utlandstrafiken, men numera
            har vi också problemet inom inrikestrafiken.
          </note>
          <note>
            Särskilt påtagligt har detta blivit sedan det s.k. fria cabotaget
            infördes den 1 juli 1998. Efter det har den svenska transportmarknaden
            öppnats för utländska aktörer. Vi kan i dag se betydligt fler
            utlandsregistrerade lastbilar än för drygt två år sedan, utländska
            transportörer som också erbjuder tjänster till 20-30 %
          </note>
          <note>
            lägre priser.
          </note>
          <note>
            Det som jag anser vara mest stötande inom transportbranschen
            är att många av dessa utländska transportfordon kommer hit i så
            undermåligt skick. En del måste åka direkt från färjorna till
            verkstäder för att göra bilarna kördugliga innan de åker ut på
            de svenska vägarna. Även om de inte är många finns det fall där
            detta har inträffat.
          </note>
          <note>
            Det är också väl känt att de utländska chaufförerna tänjer på
            arbetstidslagarna, att antalet timmar för vila och sömn inte har
            lika hög prioritet som hos oss.
          </note>
          <note>
            Här har kontrollen på vissa platser i landet börjat komma i gång,
            vilket jag tycker är glädjande. Men det finns andra problem. Ett
            stort bekymmer är att de utländska lastbilarna kör på diesel av
            sämre kvalitet än den svenska.
          </note>
          <note>
            Allt detta har vi diskuterat tidigare, så alla här vet hur konkurrensen
            mellan de svenska och utländska åkerierna sker. Nästa fråga är
            då: Vad gör vi åt det här? Tyvärr tycker jag att arbetet går mycket
            sakta.
          </note>
          <note>
            Fortfarande har de svenska åkerierna en mycket högre totalbeskattning
            än konkurrenterna från angränsande länder. Höga sociala avgifter
            och skatter medför sammantaget att transportnäringen i Sverige
            är mycket hårdare beskattad.
          </note>
          <note>
            För ett år sedan antogs ett handlingsprogram för åkerinäringen.
            Trots att det har gått ett år har dock regeringen ännu inte tillsatt
            den utredning som skulle göra en översyn av beskattningsfrågorna.
            Det visar väl också vilken prioritet den här frågan har inom
          </note>
          <note>
            Regeringskansliet.
          </note>
          <note>
            Statistik visar också att lönsamheten har varit stadigt sjunkande
            inom åkernäringen de senaste åren.
          </note>
          <note>
            När lönsamheten sjunker innebär det färre nyinvesteringar och
            på sikt också sjunkande sysselsättning. För vem eller vilka vågar
            satsa på nya och bättre bilar i
          </note>
          <note>
            Sverige med dagens transportpolitik?
          </note>
          <note>
            Stora satsningar ska göras på kontroll av fordon under innevarande
            år. Ca 60 000 kontroller ska ske enligt avtal. Man riktar också
            kvalitetskontroller mot tunga fordon genom s.k. flygande inspektion
            av särskilda bilinspektörer. Jag tycker att detta är glädjande.
          </note>
          <note>
            Med den här metoden kan man kanske också hitta de trafikfarliga
            bilarna.
          </note>
          <note>
            Med vetskap om att de allra flesta svenska transportfordon är
            i gott skick men att många av de utländska är i sämre skick borde
            naturligtvis de här kontrollerna också leda till att man kan stoppa
            de trafikfarliga fordonen. Men hur effektiva kontrollerna är för
            att nå det målet, att stoppa de utländska åkerierna, återstår
            att se och ska bli intressant att följa.
          </note>
          <note>
            Det är samhällsekonomiskt oförsvarbart att se på när de utländska
            åkerierna tar marknadsandelar av de svenska åkerierna på grund
            av stora brister i fordonssäkerhet och avsaknad av miljöfrämjande
            åtgärder.
          </note>
          <note>
            Vilka signaler ger det i samhället?
          </note>
          <note>
            Två gånger tidigare har riksdagen i tillkännagivanden till regeringen
            påtalat att det behövs ett effektivt påföljdssystem för att minska
            och på sikt stoppa överträdelserna från de utländska åkerierna.
            Men tyvärr tycker jag att vi fortfarande befinner oss på ruta
            1.
          </note>
          <note>
            Majoritetens inriktning vad det gäller yrkestrafiken kommer att
            leda till att man påskyndar sammanslagningar och fusioner. Det
            finns också stora möjligheter att detta kommer att leda till fler
            utlandsägda transportföretag. Jag tycker att det är tråkigt att
            vi i
          </note>
          <note>
            Sverige inte har kommit längre i harmoniseringen av de ekonomiska
            villkoren och påföljdssystemet inom hela EU. Det är verkligen
            hög tid att samordna detta.
          </note>
          <note type="speaker">
            Anf. 180 ELVER JONSSON (fp):
          </note>
          <note>
            Fru talman! Det behövs ett helt batteri av åtgärder för att trygga
            den svenska yrkestrafiken. Dagens situation är ohållbar, inte
            minst för åkerinäringen, genom höga skatter och drivmedelspriser.
            Utländska åkare med gynnsammare skatteregler är inne och konkurrerar
            på den svenska marknaden med lastbilar som spyr ut smutsig diesel
            och ofta framförs på ett trafikfarligt sätt. Ovanpå detta kommer
            det undermåliga svenska vägnätet där inga satsningar görs trots
            upprepade löften från regeringen. Konsekvenserna blir avstängda
            vägar i tjällossningstider, avstängningar som kan vara i både
            fyra, sex och åtta veckor.
          </note>
          <note>
            Detta kan få vilken småföretagare i åkeribranschen som helst
            att gå i konkurs. Vi har också, fru talman, mycket tjälkänsliga
            vägar. Det gäller Värmland, och det gäller mitt eget hemlän Västra
            Götaland. Inte minst gäller det landskapet Dalsland, som i så
            många andra sammanhang har råkat illa ut.
          </note>
          <note>
            Den svenska åkerinäringen verkar på en både internationell och
            svensk transportmarknad som är starkt konkurrensutsatt. De svenska
            företagen konkurrerar inte enbart inom den egna näringen och med
            andra transportmedel utan också med utländska åkeriföretag. Många
            upplever att konkurrensen med dessa företag är svårast att möta,
            eftersom man med rätta menar att konkurrensen inte alltid sker
            på lika villkor.
          </note>
          <note>
            Dagens konkurrenssituation leder till att åkare, chaufförer och
            transportledare arbetar under pressade förhållanden. Till bilden
            hör också den utsatthet och fokusering i trafiken som gäller för
            tung lastbilstrafik.
          </note>
          <note>
            De svenska åkeriföretagen verkar i konkurrens med företag från
            andra länder på en alltmer öppen och gemensam marknad. De gällande
            cabotagereglerna har redan nämnts här, och den situationen kräver
            att åkerinäringen ges möjlighet att få just likvärdiga villkor.
          </note>
          <note>
            Skillnader i företagens kostnader leder till skillnader i konkurrensvillkor,
            vilket i sin tur medför att företagen i ett land med hög kostnadsnivå
            riskerar att förlora marknadsandelar och därmed också arbetstillfällen.
            För det svenska näringslivet med betydande import och export är
            det angeläget att ha tillgång till en konkurrenskraftig svensk
            åkerinäring för att klara sina transporter till och från Sverige.
            Det kan inte ligga i vårt lands intresse att via nationella beslut
            försämra den svenska åkerinäringens villkor i sådan utsträckning
            att vi i Sverige blir ensidigt beroende av utländska aktörer på
            området.
          </note>
          <note>
            De svenska åkeriföretagen har liksom den svenska rederinäringen
            bidragit till att distributionskostnaderna kunnat pressas. De
            svenska konsumenterna är också av naturliga skäl angelägna om
            att livsmedel och andra konsumtionsvaror som importeras inte påförs
            onödigt höga fraktkostnader. De nackdelar som svenska åkare har
            gentemot de utländska ligger således i kostnadsbilden, där de
            tre största kostnadsposterna är löner, bränsle och avskrivningar.
          </note>
          <note>
            Utrikesåkerierna har tappat stora volymer till konkurrenterna
            från andra länder. I dag har man i stor utsträckning utländska
            chaufförer, man anlitar utländska dragbilsåkerier och alltfler
            åkerier etablerar verksamhet i andra länder. Utvecklingen kommer
            att fortsätta om inte villkoren för de svenska åkerierna förbättras.
          </note>
          <note>
            Skillnaderna i konkurrensförutsättningar drabbar inte bara åkerierna
            utan även, som jag sade, sysselsättningen, miljön, trafiksäkerheten
            och samhällsekonomin i stort. I utrikestrafiken har många arbetstillfällen
            redan försvunnit. Miljön påverkas negativt genom att de utländska
            fordon som trafikerar Sverige inte har samma krav på sig att tanka
            den miljövänligare och dyrare miljöklass 1-diesel som tillhandahålls
            i Sverige. Vidare försämras trafiksäkerheten genom att utländska
            fordon i betydligt högre grad än svenska bryter mot trafikregler
            som exempelvis kör- och vilotider. Därtill kommer att staten förlorar
            skattemedel genom att fordonen tankar utomlands, att brott mot
            regler inte beivras samt att vägavgifterna är svåra att kontrollera.
          </note>
          <note>
            Statistik visar att utländska fordon mycket oftare än svenska
            bryter mot kör- och vilotidsreglerna.
          </note>
          <note>
            Samtidigt kan sanktionerna endast i undantagsfall verkställas.
            Vid trafikkontroller måste böter kunna drivas in på plats, alternativt
            att fordonet kan stoppas för vidare färd tills böterna betalats.
          </note>
          <note>
            Drivmedel är vid sidan av arbets- och kapitalkostnaden den stora
            kostnadsposten. Sedan 1994 har skatten på drivmedel skärpts, vilket
            har gett en svårare kostnadsbild. Enbart dieselskatten har höjts
            betydande. Och den skatteväxling som regeringen talat om har inte
            blivit den realitet som förutsades. Om en sådan genomförts hade
            ett normalt s.k. tjänsteåkeri behövt en sänkning av de sociala
            avgifterna med cirka tre procentenheter enbart för att motverka
            de ökade kostnaderna för dieselskattehöjningen. Om man fortsätter
            som förut leder det otvetydigt till en omfattande utflaggning
            av svenska åkeriföretag och en fara för att vi också får en ökad
            miljöbelastning.
          </note>
          <note>
            Det är de mycket höga lönebikostnaderna i Sverige som är ett
            stort problem. Det är inte okänt för någon att ett svenskt åkeri
            får betala 35-40 % utöver lönen i sociala avgifter, medan ett
            danskt företag ligger runt 10-15 %. Från Folkpartiets sida anser
            vi att den här skillnaden måste minska. Det måste helt enkelt,
            som vi brukar säga, bli billigare för "gubben i hytten" när det
            gäller svensk yrkestrafik.
          </note>
          <note>
            Fru talman! Jag nöjer mig med att yrka bifall till reservation
            nr 1.
          </note>
          <note type="speaker">
            Anf. 181 PER LAGER (mp):
          </note>
          <note>
            Fru talman! Jag yrkar bifall till reservation 2 och i övrigt
            till förslagen i betänkandet.
          </note>
          <note>
            I det här betänkandet behandlas en motion som jag har väckt och
            som i sin tur har lett till en reservation, nr 2. Själva motionen
            handlar om miljömärkning av tunga lastbilar. Uppslaget fick jag
            i höstas när jag läste om det europeiska systemet CEMT, där man
            skyltar upp de tunga lastbilarna med olika bokstäver.
          </note>
          <note>
            Därefter får man betala olika avgifter, dvs. den bästa bilen
            betalar minst avgift när den färdas omkring.
          </note>
          <note>
            Det här systemet tyckte jag lät väldigt intressant.
          </note>
          <note>
            Det hanterar buller, hastighet, avgasvärden och säkerhet på bilarna.
            På det här sättet skulle man kunna få konkurrensneutralitet och
            få ett likvärdigt system över hela Europa. Det hade varit utmärkt.
          </note>
          <note>
            Samtidigt dyker det upp ett annat system som kanske ännu mer
            skärper möjligheten att styra bort från den miljöfarliga transporten
            till den miljövänliga.
          </note>
          <note>
            Det är det system som Schweiz har infört fr.o.m.
          </note>
          <note>
            årsskiftet. Det är ett GPS-system med en transponder på vindrutan
            som avläser bilen när den kommer in över gränsen. Sedan kan miljökvalitet
            och antal körda kilometer registreras. Det här systemet innebär
            också att man betalar tillbaka två tredjedelar till miljövänliga
            kombitrafiksystem i Schweiz och en tredjedel till vägunderhåll.
            Det låter också väldigt bra.
          </note>
          <note>
            Luxemburg håller också på att införa det här systemet.
          </note>
          <note>
            Samtidigt finns det så långt bort som i innerstaden i Singapore
            också ett sådant här elektroniskt avgiftssystem där man betalar
            efter fordonets egenskaper.
          </note>
          <note>
            Där har man redan sett en samhällsekonomisk lönsamhet som är
            mycket större än man anade från början.
          </note>
          <note>
            Roligt är kanske att Göteborg bland våra stora städer ska vara
            med i ett fältförsök 2002, där man gör en sådan här GPS-positionering
            utan att behöva biltullar eller betalstationer. Man relaterar
            detta till trängsel och miljö. På det sättet kan man få ett bra
            sätt att föra över de dåliga transporterna till de goda. Vi vet
            väl allihop och håller kanske alla med varandra om att långa tunga
            transporter ska ske på järnväg i första hand. Men järnvägen finns
            ju inte överallt, så man behöver också åkerinäringen, självklart.
            Men den ska vara så ren som det över huvud taget går.
          </note>
          <note>
            Vägtrafiken lär väl inte klara av koldioxidmålet på långt när.
            Meningen är att vi till 2010 ska ha sänkt växthusgasutsläppen
            med 2 % i förhållande till 1990
          </note>
          <note>
            års nivå. Bara de tio åren 1990-1999 har utsläppen i stället
            ökat med 6 % från vägtrafiken. Det ser inte bra ut. Det betyder
            att man måste göra någonting. Tekniken finns, både vad gäller
            väg- och bilavgiftssystem, men det är den politiska viljan som
            saknas, kan man tänka.
          </note>
          <note>
            Det talades tidigare om trafikbeskattningskommittén. Jag vet
            att Björn Rosengren när vi hade en interpellationsdebatt här i
            januari sade att den här kommittén kommer att tillsättas inom
            kort. Det var den 25 januari. Fortfarande finns det såvitt jag
            vet inget direktiv till en sådan kommitté. Det tycker jag är anmärkningsvärt.
            Det här är saker som vi måste ta itu med ganska snabbt.
          </note>
          <note>
            I övrigt är en kilometerskatt det mest konkurrensneutrala man
            kan ha när det gäller åkerinäringarna runtom i Europa. Det borde
            vi väl kunna satsa på. Det gäller ju att så snart som möjligt
            finna de här systemen och kunna gå före. Har länderna möjlighet
            att gå före på de här områdena kommer det strax att skapas gemensamma
            system över hela Europa. Det gagnar allihop. Det är oerhört viktigt
            att detta kommer till stånd.
          </note>
          <note>
            Jag kommer själv från Bohuslän. Vi har en stor motorväg som går
            genom Bohuslän. Vi har tusen fordon som går upp till Norge varje
            dag, fram och tillbaka. Det är en oerhörd belastning på miljön
            som det ser ut i dag. Det är inte någonting för ett socialt och
            ekologiskt hållbart samhälle i framtiden. Här måste vi hitta andra
            lösningar. Det fanns sådana förslag till lösningar tidigare, med
            kombitrafik där man kunde lasta över på järnväg, men tyvärr rann
            de ut i sanden.
          </note>
          <note>
            Fru talman! För att inte dra ut på tiden vill jag än en gång
            yrka bifall till reservation nr 2.
          </note>
          <note>
            Anf. 182 JAN-EVERT RÅDHSTRÖM (m)
          </note>
          <note>
            replik:
          </note>
          <note>
            Fru talman! Det är intressant att höra på Lager när det gäller
            väg- och bilavgiftssystem, CEMT-
          </note>
          <note>
            märkning osv. Allt bygger ju på att det ska vara kostnadsfördyringar.
            Men jag tror säkert att det är lovvärt.
          </note>
          <note>
            Miljöpartiet vill väl också att det ska vara miljöfrämjande.
          </note>
          <note>
            När Miljöpartiets talesman står här i talarstolen kommer jag
            osökt in på frågan om världens renaste diesel, miljödieseln, som
            vi har i Sverige men som
          </note>
          <note>
            Miljöpartiet inte tycker att utländska åkare ska använda. Det
            måste ju vara kontentan i och med att vi vet att den är billigare
            utomlands. Vore det inte lämpligt att få utländska åkare att använda
            miljödiesel genom att vi sänker skatten på denna?
          </note>
          <note type="speaker">
            Anf. 183 PER LAGER (mp) replik:
          </note>
          <note>
            Fru talman! Det viktiga är ju att vi finner de konkurrensneutrala
            systemen. Jag har ju pratat om på vilket sätt man kunde göra detta.
            Det kan man alltså göra genom kilometerskatterna. Det drabbar
            alla lika.
          </note>
          <note>
            Jag tror inte att vi behöver göra så mycket mer än att just finna
            de gemensamma systemen, så ska det nog lösa sig.
          </note>
          <note>
            Anf. 184 JAN-EVERT RÅDHSTRÖM (m)
          </note>
          <note>
            replik:
          </note>
          <note>
            Fru talman! Det är intressant att höra Per Lager prata om konkurrensneutrala
            regler. Vi har ju världens dyraste diesel i Sverige. Varför skulle
            vi inte kunna sänka den till en intressant nivå, så att vi får
            dem att använda den? Det är precis det som nämns från talarstolen,
            att det ska vara konkurrensneutralt.
          </note>
          <note>
            Det är ju inte det i dag. Därför används en betydligt sämre diesel.
          </note>
          <note>
            Välkommen, Miljöpartiet och Per Lager, över på den borgerliga
            kanten i den här frågan!
          </note>
          <note type="speaker">
            Anf. 185 PER LAGER (mp) replik:
          </note>
          <note>
            Fru talman! Trots att miljödieseln är klass 1 är den fortfarande
            ett miljöfarligt drivmedel. Jag hoppas att
          </note>
          <note>
            Jan-Evert Rådhström håller med om det. Den bör beskattas för
            den miljöförödelse som den skapar i det stora hela. Det är därför
            vi lägger skatt på detta. Vi väntar tills vi hittar det riktigt
            rena drivmedlet, bl.a.
          </note>
          <note>
            biodrivmedel.
          </note>
          <note type="speaker">
            Anf. 186 CLAES-GÖRAN BRANDIN (s):
          </note>
          <note>
            Fru talman! Vi ska nu behandla trafikutskottets betänkande om
            yrkestrafik och ett antal motioner från den allmänna motionstiden
            hösten år 2000 om yrkestrafikfrågor. I betänkandet finns fyra
            reservationer.
          </note>
          <note>
            Förra året när riksdagen behandlade det transportoch näringspolitiska
            programmet för svensk åkerinäring betonade trafikutskottet betydelsen
            av att Sverige har en konkurrenskraftig åkerinäring. Men om Sverige
            ska kunna ha en konkurrenskraftig åkerinäring behövs långsiktiga
            och hållbara förutsättningar. Det betyder bl.a. att spelreglerna
            måste harmoniseras i förhållande till åkeriföretag i andra europeiska
            länder.
          </note>
          <note>
            Det krävs alltså kraftfulla satsningar inom den europeiska gemenskapen
            för att tillgodose kraven i det transport- och näringspolitiska
            programmet.
          </note>
          <note>
            EU-kommissionen aviserade t.ex. förra året ett socialt paket
            för yrkesförare och fordonspersonal för att förbättra de sociala
            förhållandena, öka trafiksäkerheten och skapa likvärdiga konkurrensvillkor
            på EU:s gemensamma vägtransportmarknad.
          </note>
          <note>
            Under vintern har bl.a. dessa förslag behandlats i rådet.
          </note>
          <note>
            Krav på att yrkesförare från tredje land som anlitas som chaufförer
            för åkerier som är etablerade i EU
          </note>
          <note>
            ska kunna visa upp ett intyg. Intyget ska visa att de är anställda
            i den medlemsstat där åkaren är etablerad i enlighet med de anställnings-
            och utbildningsvillkor som där gäller för yrkesförare. Syftet
            är att komma åt problemen med tredjelandsförare som anlitas av
            åkerier inom EU för att utföra transporter under villkor som skiljer
            sig från dem som gäller i den medlemsstat där åkaren är etablerad.
          </note>
          <note>
            Förslaget om förarintyg har vunnit gehör hos medlemsstaterna,
            och det finns goda utsikter för att nå en gemensam inriktning
            vid ministermötet i april.
          </note>
          <note>
            Ytterligare förslag inom ramen för det sociala paketet väntas
            från kommissionen. Det gäller dels ett förslag för en översyn
            av EU:s kör- och vilotidsregler, dels ett förslag till direktiv
            som syftar till att åstadkomma effektivare och enhetligare kontroller
            och sanktioner inom EU. Det sistnämnda är viktigt för att öka
            effekten av den lagstiftning som finns inom EU för att skapa en
            väl fungerande gemensam transportmarknad. Sverige, som är ordförandeland
            i
          </note>
          <note>
            EU, har försökt förmå kommissionen att presentera detta förslag
            till direktiv senast i juni i år. Detta kallar jag inte att vi
            bara pratar. Vi driver frågorna i det forum där vi har störst
            möjlighet att få gehör och där det ger störst effekt om vi gemensamt
            har samma regler.
          </note>
          <note>
            Ett annat exempel på hur viktigt EU-samarbetet är gäller frågan
            om dieseloljan. Den ur miljösynpunkt bästa dieseloljan är miljöklass
            1. Den har ständigt ökat sina marknadsandelar i Sverige och dominerar
            nu. Av miljö- och konkurrensskäl anser vi att Sverige bör agera
            kraftfullt inom EU för att få andra EU-
          </note>
          <note>
            länder att gå över till detta bränsle.
          </note>
          <note>
            Fru talman! Av trafiksäkerhets- och konkurrensskäl krävs också
            snabba åtgärder inom kontrolloch påföljdssystemet. Svenska åkare
            ska inte behöva utsättas för illojal konkurrens från utländska
            åkare som utan större risk för påföljder nonchalerar de svenska
            trafikreglerna. Utskottet instämmer i de borgerliga reservationerna
            om åkerinäringens konkurrenssituation. Jag vill dock erinra om
            att utskottet två gånger gett ett tillkännagivande till regeringen
            och att regeringen nu arbetar med frågan. Jag tror inte att det
            blir bättre om man ger ett tredje tillkännagivande.
          </note>
          <note>
            Låt mig nämna något om bärighetsfrågor och regler om överlast.
            Utskottet förutsätter att Vägverkets regioner, och i vissa fall
            kommuner, vid prövning av dispensansökningar gör en rimlig avvägning
            mellan näringslivets transportbehov och intresset av att vägnätet
            inte utsätts för orimliga påfrestningar.
          </note>
          <note>
            Dessutom förutsätter vi att avgifterna baseras på verkliga kostnader.
          </note>
          <note>
            Fru talman! När det gäller området Vissa trafiksäkerhetsfrågor
            har Vägverket ett övergripande ansvar för trafiksäkerheten inom
            ramen för sitt sektorsansvar. Polisen svarar för trafikövervakningen.
            Sedan 1994 har Vägverket och Rikspolisstyrelsen årligen ingått
            överenskommelser om vissa åtgärder för att förbättra trafiksäkerheten.
          </note>
          <note>
            I betänkandet betonar vi behovet av ett effektiviserat kontroll-
            och påföljdssystem för den tunga trafiken. Polisen och de förordnade
            bilinspektörerna gör ett viktigt jobb för att den tunga trafiken
            ska följa reglerna. På regional nivå ingås överenskommelser mellan
            Vägverkets regioner och polisen. Detta bidrar till en ökad trafiksäkerhet
            och sundare konkurrensförutsättningar för åkerinäringen. Utskottet
            förutsätter att polisen i avvaktan på Vägverkets förslag om ett
            mer effektivt kontroll- och påföljdssystem fortsätter att fullfölja
            sina trafikövervakningsuppgifter så effektivt som nuvarande regelsystem
            medger och i enlighet med det avtal som ingåtts med Vägverket
            och dess regioner.
          </note>
          <note>
            Utskottet har vid tidigare tillfällen tagit ställning till förslag
            om åtgärder för en reformerad taxinäring.
          </note>
          <note>
            Frågan behandlades senast under förra våren i betänkandet TU11.
            Där redovisades bl.a. att frågan om obligatorisk anslutning till
            beställningscentral hade övervägts av 1998 års taxiutredning.
            Utredningen sade att utvecklingen i branschen går mot bättre kvalitet
            och service och att alltfler åkare i eget intresse har anslutit
            sig till beställningscentraler.
          </note>
          <note>
            Enligt utredningen skulle ett obligatorium kunna äventyra den
            positiva utvecklingen. Beträffande förslaget om inrättande av
            regionala yrkestrafiknämnder redovisade utskottet att man tidigare
            avstyrkt motionsyrkanden i ämnet och att man inte ändrat uppfattning.
            Dessutom uttalade utskottet att införande av yrkestrafiknämnder
            inte kunde anses förenligt med
          </note>
          <note>
            1998 års riksdagsbeslut om en avreglering av taxinäringen.
          </note>
          <note>
            Taxiutredningen har bl.a. också föreslagit att särskilda av länsstyrelserna
            godkända tömningscentraler ska byggas upp. Utskottet delar denna
            uppfattning.
          </note>
          <note>
            Enligt vad utskottet inhämtat är beredningen av Taxiutredningens
            betänkande ännu inte slutförd. Detta gör att vi får anledning
            att återkomma i frågan.
          </note>
          <note>
            Fru talman! Jag yrkar bifall till förslaget i betänkandet och
            avslag på samtliga reservationer.
          </note>
          <note>
            Anf. 187 JAN-EVERT RÅDHSTRÖM (m)
          </note>
          <note>
            replik:
          </note>
          <note>
            Fru talman! Det blev tyvärr som jag befarade. Det var ingen stor
            dragning av vilka positiva saker för
          </note>
          <note>
            Sverige som finns med i fjortonpunktsprogrammet.
          </note>
          <note>
            En stor del av talartiden ägnades åt att tala om vad som görs
            på EU-nivå. Brandin säger att frågorna drivs där de får störst
            gehör. Vore det inte lämpligt att försöka få regeringens gehör
            för näringen i Sverige som är så drabbad? Jag är övertygad om
            att det är den absolut snabbaste vägen att driva frågor där man
            kan få störst gehör och att först och främst göra det i ett nationellt
            perspektiv. Förslagen finns, men viljan och modet har tyvärr försvunnit.
            Det beror kanske mycket på koalitionen med Vänsterpartiet och
            Miljöpartiet.
          </note>
          <note>
            Låt mig sedan återigen ta upp detta med tillkännagivandet. Brandin
            säger att det inte är säkert att det blir bättre av att man gör
            ett tredje tillkännagivande.
          </note>
          <note>
            Jag tycker att vi borde vända på frågan. Kan det bli sämre? Det
            kan väl näppeligen bli sämre än den situation som vi har. Men
            utskottets majoritet tar ändå ett steg tillbaka och fortsätter
            inte med ett tillkännagivande. I det här fallet tror jag att tjat
            är det enda som biter på regeringen.
          </note>
          <note type="speaker">
            Anf. 188 CLAES-GÖRAN BRANDIN (s) replik:
          </note>
          <note>
            Fru talman! Då skulle företrädare i Sveriges riksdag mellan 1991
            och 1994 behöva tjata mycket.
          </note>
          <note>
            Jag tror inte att vi tar ett steg tillbaka när vi inte går med
            på ett tillkännagivande. Vi har precis samma uppfattning som ni
            har när det gäller påföljdssystemet. Där delar vi uppfattning.
            Men vi tycker inte att vi på det sättet ska göra ett tillkännagivande
            till. Regeringen har frågan och arbetar med frågan.
          </note>
          <note>
            När man hör Rådhström kan man ibland fundera på om polisen inte
            gör någonting utefter våra vägar.
          </note>
          <note>
            Det här helt klart att polisen även när det gäller utländska
            långtradare gör de kontroller som polisen ska göra. Har man undermåliga
            bilar och de är trafikfarliga får man naturligtvis omedelbart
            se till att de blir reparerade.
          </note>
          <note>
            Man jobbar med frågan om att utfärda böter på utländska åkare.
            Man ska på det viset också ha möjlighet att driva in dem.
          </note>
          <note>
            Anf. 189 JAN-EVERT RÅDHSTRÖM (m)
          </note>
          <note>
            replik:
          </note>
          <note>
            Fru talman! Brandin får ursäkta, men jag tycker mer att det var
            ett försvarstal för att det händer saker som gör att ni kan dra
            tillbaka ett tillkännagivande.
          </note>
          <note>
            Först var jag ganska lycklig när Brandin sade: Vi delar uppfattningen
            med oppositionen i alla detaljer.
          </note>
          <note>
            Men sedan började Brandin att räkna upp några fall, vad polisen
            gör osv. Och detta tas som intäkt för att ni drar tillbaka tillkännagivandet.
            Det är så det uppfattas.
          </note>
          <note>
            Man kan fundera på om näringen är hjälpt av det.
          </note>
          <note>
            Det blir konsekvensen. Brandins tal om vad som görs innebär att
            majoriteten tycker att tillkännagivandet kan dras tillbaka. Det
            är mycket sorgligt för svensk åkerinäring.
          </note>
          <note type="speaker">
            Anf. 190 CLAES-GÖRAN BRANDIN (s) replik:
          </note>
          <note>
            Fru talman! Jag tycker att vi ska föra debatten under ordnade
            förhållanden. Vi har inte på något sätt försökt att dra tillbaka
            ett tillkännagivande. Det är någonting som Rådhström hittar på
            själv.
          </note>
          <note>
            Vad jag försöker säga gäller diskussionen, där
          </note>
          <note>
            Rådhström är en av förgrundsfigurerna, om att polisen inte har
            befogenhet att göra någonting utefter våra vägar. När det gäller
            påföljdssystemet har vi precis samma uppfattning. Vi vet också
            att regeringen jobbar med frågan. Det är bara att hoppas att det
            går fort, så att vi ser till att vi kan göra de här sakerna mot
            de utländska åkarna.
          </note>
          <note>
            Men säg inte någonting som inte jag har sagt. Jag har inte sagt
            att vi ska dra tillbaka vårt tillkännagivande. Vi har precis samma
            uppfattning i den här frågan som herr Rådhström har.
          </note>
          <note type="speaker">
            Anf. 191 ELVER JONSSON (fp):
          </note>
          <note>
            Fru talman! Utskottets talesman slår fast att utskottet instämmer
            med oppositionen när det gäller vårt behov av en konkurrenskraftig
            åkerinäring som ges, som det heter, långsiktigt hållbara förutsättningar.
            Det är också viktigt att det sker en harmonisering av regelsystemen.
            Det är bra.
          </note>
          <note>
            Det finns områden där Sverige har stretat emot en sådan harmonisering.
            Det gäller t.ex. lönekostnader och skatt på arbete, en av de tyngsta
            skatter vi har i vårt land. Därför är denna harmoniseringsiver
            minst sagt haltande.
          </note>
          <note>
            Sedan var Brandin inne på EU:s sociala paket.
          </note>
          <note>
            Han sade att syftet är att komma åt missbruk. Min stillsamma
            fråga är om Claes-Göran Brandin tycker att man har lyckats.
          </note>
          <note type="speaker">
            Anf. 192 CLAES-GÖRAN BRANDIN (s):
          </note>
          <note>
            Fru talman! Jag tycker inte att man har lyckats fullt ut. Men
            vad jag försöker säga är att man nu arbetar med de här frågorna.
          </note>
          <note>
            Vi ska inte ge oss in i en skattediskussion. Det finns andra
            som sköter den biten. Men jag tycker att vi också ska föra debatten
            på den nivå där den hör hemma och inte påstå att Danmark har lägre
            kostnader för sina åkare eller övrig personal än vad Sverige har.
            Man har precis samma kostnader i Danmark som i Sverige.
          </note>
          <note type="speaker">
            Anf. 193 ELVER JONSSON (fp):
          </note>
          <note>
            Fru talman! Villkoren för debatten blir lite märkliga när Brandin
            säger att vi inte ska ha en stor skattedebatt samtidigt som han
            initierar en debatt om hur vi har det med danskarna. Jag får väl
            hörsamma honom genom att avstå från den diskussionen just nu.
          </note>
          <note>
            Däremot kan vi konstatera att regeringen har varit ohörsam mot
            riksdagen. Som det har påtalats här har det inte räckt med att
            två gånger genom tillkännagivanden påpeka vad som borde göras.
            Det tycker jag är allvarligt. Därför borde det inte vara något
            hinder att upprepa det när nu också utskottsmajoriteten tycker
            att vi har samma ståndpunkt. Det hade varit värt att talmannen
            hade gjort ännu en skrivning till regeringen.
          </note>
          <note type="speaker">
            Anf. 194 CLAES-GÖRAN BRANDIN (s):
          </note>
          <note>
            Fru talman! Regeringen jobbar med frågan. Precis som jag sade
            tidigare är det många av oss som hoppas att det hade gått fortare.
          </note>
          <note>
            Jag vill säga det än en gång: Man får lite grann uppfattningen
            att svensk åkeribransch är på ruinens brant. Men det är ändå konstigt
            att man år 2000 investerade i nästan 5 000 nya lastbilar i det
            här landet.
          </note>
          <note>
            Det vill jag inte påstå är en näring som står på ruinens brant.
            Men det kanske är på det viset att svensk åkerinäring litar på
            en socialdemokratisk regering, på att man ser till att ha ordning
            på svensk ekonomi. Vi kanske skulle kunna ta debatten om hur det
            såg ut när vissa i den här kammaren var med och hade regeringsmakten
            i det här landet. Man hade då fler konkurser som drabbade småföretagare,
            som åkeribranschen i regel är.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 5 april.)
          </note>
          <note>
            14 § Unga lagöverträdare
          </note>
          <note>
            Föredrogs justitieutskottets betänkande 2000/01:JuU13
          </note>
          <note>
            Unga lagöverträdare.
          </note>
          <note type="speaker">
            Anf. 195 JEPPE JOHNSSON (m):
          </note>
          <note>
            Fru talman! I dagens betänkande finns ett tillkännagivande, nämligen
            att regeringen bör utreda frågan om en särskild reglering för
            hur häktade personer under 18 år ska behandlas. Tillkännagivandet
            kommer från en vänstermotion som vi från oppositionen stödde.
            Det är inte särskilt vanligt med ett tillkännagivande från justitieutskottet.
            Regeringspartiet brukar vanligtvis få stabilt stöd av sina samarbetspartner.
          </note>
          <note>
            Lägg gärna bra förslag - det gäller både Vänstern och Miljöpartiet
            - så ska vi stödja dem. Och förhoppningsvis ska det också komma
            tillfällen i framtiden då vi kan få stöd för bra förslag, inte
            för vår skull utan för att åstadkomma förbättringar inom rättsväsendet.
          </note>
          <note>
            Det är inte minst viktigt då vi behandlar frågor som handlar
            om hur vi ska ta hand om unga lagöverträdare.
          </note>
          <note>
            Nu är min förhoppning att Vänstern driver på regeringen så att
            detta tillkännagivande - vi hörde ju tidigare i debatten vad som
            händer med en del tillkännagivanden - inte ligger och samlar damm
            för länge på departementet utan att vi får se ett snabbt resultat.
          </note>
          <note>
            Med denna lilla avvikelse, en framgång för
          </note>
          <note>
            Vänstern och rättsväsendet, eller - om man vill vara elak - ett
            olycksfall i arbetet, konstaterar jag att övriga förslag till
            förbättringar från oppositionen har avslagits. Vi moderater finns
            med på samtliga sex reservationer och det särskilda yttrandet.
            Vi står naturligtvis bakom samtliga men yrkar för att spara kammaren
            onödigt voterande, endast bifall till reservation 1. Jag övergår
            nu till att kommentera några av våra reservationer.
          </note>
          <note>
            Fru talman! Vi anser att påföljdssystemet bör kompletteras med
            nya påföljdsalternativ. Vi anser att vi nu bör överväga att lagföra
            ungdomar genom medling och s.k. familjegruppskonferenser.
          </note>
          <note>
            Det är bra att regeringen nu arbetar fram ett lagförslag om medling.
            Men luttrade av regeringens vanliga senfärdighet kräver vi att
            detta förslag ska komma under denna mandatperiod. Detta tycker
            vi att riksdagen borde ha gett regeringen till känna.
          </note>
          <note>
            Då det gäller familjegruppskonferens - i Kommunförbundet kallar
            man det för familjerådslag i de begränsade försök man har - finns
            det fog att tro att även denna påföljd ska hamna i långbänk eller
            långt ned i en byrålåda på departementet.
          </note>
          <note>
            Då det gäller familjegruppskonferens eller familjerådslag tycker
            vi att det måste handla om erkända brott.
          </note>
          <note>
            I försöksverksamheten uppges att den unge i endast 40 % av fallen
            hade erkänt att han begått ett brott. Under sådana omständigheter
            anser vi att syftet med familjegruppskonferenser förfelas.
          </note>
          <note>
            Det är också viktigt att den överenskommelse som rådslaget kommer
            fram till klubbas av en domstol och att uppföljning sker av hur
            överenskommelsen efterlevs. I det fall överenskommelsen inte efterlevs
            så tycker jag att en rättegång normalt ska hållas. Jag ser risken
            för att den ursprungliga och i Nya Zeeland framgångsrika modellen
            för familjerådslag eventuellt kan hålla på att förfelas.
          </note>
          <note>
            Fru talman! Det är mycket viktigt, och en förutsättning för att
            familjerådslag ska bli effektiva och framgångsrika, att påföljden
            inte slätas ut. Våra unga behöver påföljder som innebär att vi
            tar tag i och på olika sätt försöker förstärka deras empati för
            andra människor, påföljder som är tydliga och som har konsekvenser,
            om den unge inte ändrar sin livsföring och försöker sköta sig.
          </note>
          <note>
            Det bör inte råda någon tvekan om att vi moderater är och har
            varit mycket tveksamma till påföljden överlämnande till vård enligt
            socialtjänsten. Det är naturligtvis inte så att det alltid fungerar
            dåligt, men i alltför många fall har det faktiskt inte fungerat.
            Vi anser att påföljdssystemet för unga lagöverträdare behöver
            en genomgripande översyn. Vi anser också att en ny påföljd, villkorligt
            fängelse, bör övervägas för unga.
          </note>
          <note>
            Då det gäller påföljder är det viktigt att de är tydliga, konsekventa,
            möjliga att förutse och också proportionella. Det är viktigt att
            det alltid ska löna sig att sköta sig. Påföljden ska ha som målsättning
            att påverka till ett nytt liv utan droger och kriminalitet - ett
            liv med respekt för medmänniskorna. Det är ännu viktigare med
            detta då det rör sig om unga lagöverträdare.
          </note>
          <note>
            Fru talman! Det är viktigt att föräldrarnas ansvar för sina barn
            lyfts fram. Detta måste gälla även i de fall då det faktiskt gått
            på tok för barnen. Kanske är det ännu viktigare med tydlighet
            i dessa fall. Vi anser att det finns ett behov av att sprida information
            om föräldrarnas skadeståndsskyldighet i de fall deras barn förorsakat
            någon annan människa skada genom de brott som de begått.
          </note>
          <note>
            Fru talman! Jag är övertygad om att alla här i kammaren är ense
            med mig om att en tidig upptäckt av ett begynnande missbruk ökar
            möjligheten att få stopp på en mycket allvarlig utveckling. De
            flesta av oss föräldrar har kanske svårt att tro att just mitt
            barn skulle ha kunnat testa narkotika. Men så blåögda borde vi
            inte vara.
          </note>
          <note>
            Var fjärde 17-åring i Stockholm har prövat narkotika. Den uppgiften
            är från september 2000 enligt en drogvaneundersökning från Stockholms
            statistikkontor. Sammanlagt 9 000 i grundskolans årskurs 9 och
            gymnasiets årskurs 2 har anonymt besvarat den omfattande enkäten.
            Av rapporten framgår också att
          </note>
          <note>
            13 % av 15-åringarna har testat knark, många under den senaste
            månaden. Långt fler uppger att de haft möjlighet att göra det.
          </note>
          <note>
            Fru talman! Jag upprepar faktiskt detta:
          </note>
          <note>
            Av rapporten framgår också att 13 % av 15-
          </note>
          <note>
            åringarna har testat knark, många under den senaste månaden.
          </note>
          <note>
            CAN:s undersökningar visar att andelen som uppger sig haft möjlighet
            att pröva har stigit från 13 % år
          </note>
          <note>
            1990 till 27 % år 1998. Andelen som uppger att de vet någon som
            kan sälja var år 1990 21 % för att år
          </note>
          <note>
            1998 vara hela 43 %.
          </note>
          <note>
            Vi föreslår att det ska bli möjligt att ta prov -
          </note>
          <note>
            blodprov och urinprov - även på dem som inte fyllt
          </note>
          <note>
            15 år, inte som bevis för att straffa utan för att få ett underlag
            för föräldrar, skola och sociala myndigheter, så att man kan jobba
            utifrån riktiga förutsättningar då det gäller att få stopp på
            droganvändningen så tidigt som möjligt.
          </note>
          <note>
            Jag vet att Narkotikakommissionen inte är inne på denna linje.
            Men vi moderater, med stöd i alla fall från kristdemokrater och
            miljöpartister, anser att det är viktigt att det blir möjligt
            att ta prov på misstänkt narkotikaanvändning, även på barn under
            15 år.
          </note>
          <note>
            Vid den utfrågning som utskottet hade i förra veckan fick vi
            dessutom stöd i vår uppfattning från representanterna från Rikspolisstyrelsen.
          </note>
          <note>
            Fru talman! Slutligen några ord om vårt förslag om föräldrastöd
            från polisen. Vi kräver att denna möjlighet ska utredas. Vi anser
            att det borde vara rimligt att föräldrarna har möjlighet till
            denna hjälp av polisen i de fall då man t.ex. inte får hem sina
            barn från miljöer som är direkt olämpliga för barnen.
          </note>
          <note>
            Jag kan i detta fall inte avhålla mig från att citera lite grann
            från det som utskottsmajoriteten skriver.
          </note>
          <note>
            Man skriver:
          </note>
          <note>
            "Utskottet har tidigare tagit avstånd från tanken i motionerna
            och hänvisat till att en sådan ordning riskerar att innebära en
            alltför stor belastning på polisens resurser."
          </note>
          <note>
            Ja, det står faktiskt:
          </note>
          <note>
            "- - - en sådan ordning riskerar att innebära en alltför stor
            belastning på polisens resurser."
          </note>
          <note>
            Är behovet, enligt utskottsmajoriteten, verkligen så stort att
            polisen skulle bli överbelastad om vi sade ja till detta? I så
            fall är det ju förfärligt att ni avstyrker vårt förslag. Eller
            har ni inte insett att polisens resurser är så katastrofala att
            den inte ens har möjlighet att ställa upp i de få fall som jag
            tror kan bli aktuella?
          </note>
          <note>
            Om det är så borde ni direkt efter denna debatt knacka på hos
            Justitiedepartementet och begära att polisen får rimliga resurser.
          </note>
          <note type="speaker">
            Anf. 196 INGEMAR VÄNERLÖV (kd):
          </note>
          <note>
            Fru talman! Det här betänkandet om unga lagöverträdare grundar
            sig på ett antal motioner väckta under den allmänna motionstiden
            i höstas. Vi kristdemokrater står bakom åtta av betänkandets elva
            punkter. Vidare finns vi med på tre av de sex reservationerna.
          </note>
          <note>
            Betänkanden i likhet med det som nu ligger på riksdagens bord
            tillhör det mest allvarliga vi har att debattera, eftersom det
            handlar om hur vi ska kunna hjälpa unga människor med hela livet
            framför sig men som av olika anledningar har kommit snett i det
            från första början.
          </note>
          <note>
            Ingen förnekar att det krävs fasthet och konsekvens i bemötandet
            av dessa ungdomar när de genom lämplig vård och behandling så
            småningom ska fortsätta sina liv som laglydiga medborgare. Men
            det är ändå viktigt att de straffande åtgärderna ej är så ingripande
            till sin karaktär att den unge brottslingen blir så stukad att
            han får svårt att resa sig. För att rehabiliteringen ska få önskvärd
            effekt är det till fördel om vården och behandlingen så långt
            som möjligt upplevs som meningsfull och som ett lyft till ett
            liv utan brottslighet.
          </note>
          <note>
            Därför anser vi att medling och familjerådslag bör bli allmänt
            förekommande. Att konfronteras med brottsoffret, be om ursäkt
            och komma överens om gottgörelse har i många fall där medling
            förekommit visat sig ha en mycket god effekt på den unge förbrytaren
            när det gäller anpassning till ett socialt liv utan brottslighet.
          </note>
          <note>
            Vi ser det som positivt att ett lagförslag om medling lär vara
            på gång. Här bör dock stor skyndsamhet iakttas för att snabbt
            få fram korrektionsmöjligheter som kan vara till hjälp för de
            ungdomar som tidigt i livet beträtt brottets bana.
          </note>
          <note>
            Mot bakgrund av att skyndsamhet inte precis har präglat regeringen
            när det gäller den försöksverksamhet med medling som förekommit
            bör riksdagen besluta om att regeringen ska återkomma till riksdagen
            med förslag rörande medling under innevarande mandatperiod.
          </note>
          <note>
            I går kunde vi i Dagens Eko i radions P1 ta del av den alarmerande
            utvecklingen när det gäller ungdomar och narkotika samt att polisen
            minskar sina resurser för knarkbekämpning.
          </note>
          <note>
            En undersökning av Centralförbundet för alkoholoch narkotikaupplysning
            visar nämligen att polisens insatser mot narkotikan under senare
            år har minskat på många håll i landet. 12 av landets 21 polismyndigheter
            uppger att de minskar sina insatser. Antingen har narkotikarotlarna
            lagts ned och personalen överförts till allmänna spaningsrotlar
            eller också har narkotikarotlarnas personal minskat, som t.ex.
            i Blekinge där personalen, om jag hörde rätt, har minskat från
            13
          </note>
          <note>
            personer till 5 på några år.
          </note>
          <note>
            Mot bakgrund av minskade polisinsatser mot narkotikan är det
            synnerligen oroväckande att narkotikamissbruket ökar kraftigt
            samtidigt som det går allt lägre ned i åldrarna. På Maria Ungdomsklinik
            i
          </note>
          <note>
            Stockholm, Sveriges största mottagning för ungdomar med drogproblem,
            ser man hur alltfler ungdomar fastnar i narkotikamissbruk. På
            tio år har antalet patienter mer än fördubblats.
          </note>
          <note>
            Maria ungdom i Stockholm brukar ses som en temperaturmätare för
            tillståndet i landet. Överläkaren där, Stefan Sparring, beskriver
            situationen som mycket allvarlig. Han menar att temperaturen för
            länge sedan har passerat kokpunkten. Det han nu ser beskriver
            han som ett vilt experimenterande med droger av ungdomar som ibland
            bara är 12 eller 13 år.
          </note>
          <note>
            På Maria ungdom får man in allt yngre ungdomar, som har blandat
            alkohol, värktabletter, lugnande tabletter och ecstasy. Senast
            i förra veckan hade man en ungdom född 1988, alltså bara 12-13
            år, som hade blandat alkohol och ecstasy. Överläkaren nämner hur
            de unga missbrukarna berättar för honom hur man kan göra jättebra
            röka genom att blanda kokain med ett annat ämne och köra i mikrovågsugnen.
            Att de tillverkar crack verkar de inte ha en aning om.
          </note>
          <note>
            Maria ungdom tog förra året emot 1 540 ungdomar. Motsvarande
            siffra för tio år sedan var 690. År
          </note>
          <note>
            1999 var 276 ungdomar 15 år eller yngre. Den yngste pojken var
            11 år och den yngsta flickan 12.
          </note>
          <note>
            Många av dem som kommer till Maria ungdom gör det genom rejvkommissionens
            försorg. Rejvkommissionen i Stockholm består av 18 poliser. Chefen
            Gerd Petersson konstaterar att ungdomar som tar de nya drogerna
            inte ser sig som missbrukare, eftersom man inte behöver använda
            några sprutor eller kanyler. Det är inte smutsigt och äckligt
            på något sätt.
          </note>
          <note>
            Man tar en färgglad tablett när man är uppklädd, det är fest
            och man är tillsammans med sina vänner.
          </note>
          <note>
            Stefan Kirnan är polis vid rejvkommissionen. Enligt honom sker
            försäljningen ofta på skolorna. Priset är lågt. En ecstasytablett
            kostar t.ex. inte mer än en drink på krogen. Stefan Kirnan menar
            att det på gymnasieskolorna finns möjligheter att få tag på vad
            som helst i narkotikaväg, även dopningsmedel och ibland t.o.m.
            vapen.
          </note>
          <note>
            Parallellt med ökningen av narkotikamissbruket bland de unga
            ökar även drickandet, vilket är allvarligt eftersom dessa missbruk
            ofta hänger samman.
          </note>
          <note>
            Centralförbundet för alkohol- och narkotikaupplysning som länge
            gjort årliga undersökningar bland elever i årskurs 9 visar att
            det förra året var 40 % av pojkarna och 33 % av flickorna i nian
            som druckit alkohol senaste veckan. När man började göra denna
            undersökning 1986 var siffrorna 28 % för pojkarna och 22 % för
            flickorna. Det betyder en genomsnittlig ökning på närmare 50 %
            under de senaste 14 åren.
          </note>
          <note>
            Fru talman! Situationen är allvarlig och det krävs krafttag för
            att komma till rätta med den. Vi kristdemokrater anser att bekämpningen
            av narkotika måste fortsätta på bred front. De nu minskade polisinsatserna
            måste åter öka i omfattning. Förebyggande insatser i skolan har
            stor betydelse. Lokala brottsförebyggande råd i samarbete med
            skola, polis och socialtjänst spelar en viktig roll i arbetet.
          </note>
          <note>
            Givetvis har föräldrarna, vårdnadshavarna, det största ansvaret
            för att deras barn ej hamnar i knarkträsket. Men när de inte räcker
            till måste samhället gripa in.
          </note>
          <note>
            Vi anser att det är dags att ta ett radikalt grepp genom ändring
            av gällande lagstiftning, så att det blir möjligt med provtagning
            i form av urinprov och blodprov vid skälig misstanke om narkotikamissbruk
            också på barn under 15 år, allt för att kunna göra ingripanden
            så tidigt som möjligt. Ju tidigare åtgärder sätts in, desto större
            möjligheter att stävja missbruket.
          </note>
          <note>
            Det är viktigt att påpeka att denna provtagning ej ska användas
            i bevissyfte för att fastställa kriminalitet. Syftet skulle vara
            att ge socialtjänsten underlag för bedömning av vilka stödåtgärder
            som behövs i det enskilda fallet.
          </note>
          <note>
            Som en liten parentes kan jag nämna att jag såg på
          </note>
          <note>
            Rapport på TV, medan jag väntade på justitieutskottets tur. Där
            togs bl.a. upp det tilltagande narkotikamissbruket bland våra
            yngre. Det sades ha ökat tre gånger om under den senaste tioårsperioden.
            En skolelev som var orolig för att hans 14-årige lillebror skulle
            hamna i knarket menade att det enda raka är att ta urinprov i
            skolan.
          </note>
          <note>
            Redan 1995 uppmärksammade Rikspolisstyrelsen i rapporten Sållningsinstrument
            för analys av narkotika i urin frågan om provtagning på unga människor
            under 15 år. Rikspolisstyrelsen ansåg att polisen eller annat
            samhällsorgan behövde få tillgång till det verktyg som provtagning
            utgör för att hjälp snabbt ska kunna sättas in för att stävja
            ett begynnande narkotikamissbruk. Vidare föreslog Rikspolisstyrelsen
            en ändring i nuvarande lagstiftning för att möjliggöra provtagning
            på minderåriga. Om detta nämns inget i majoritetens betänkandetext.
            Däremot omnämns att
          </note>
          <note>
            Narkotikakommissionen i betänkandet Vägvalet -
          </note>
          <note>
            den narkotikapolitiska utmaningen tar ställning mot att i lagen
            införa möjlighet till provtagning på ungdomar under 15 år.
          </note>
          <note>
            För en dryg månad sedan inbjöd kristdemokraterna utskottets ledamöter
            och övriga intresserade till en träff med föreningen Föräldrar
            mot narkotika, FMN.
          </note>
          <note>
            En av företrädarna, en kvinna, berättade bl.a. att den egna dottern
            hade dött av en överdos narkotika endast
          </note>
          <note>
            15 år gammal utan att mamman anat vad dottern höll på med. Hade
            jag bara vetat, sade hon, då hade kanske min dotter varit i livet
            i dag.
          </note>
          <note>
            Vid denna träff var frågan om drogtest på minderåriga uppe till
            diskussion. FMN var för en lagändring, så att även personer under
            15 år skäligen misstänkta för narkotikapåverkan ska kunna testas.
            Man menar att även om ett positivt drogtest är ett chockbesked,
            får i alla fall föräldern en tydlig indikation på att allt inte
            står rätt till och får agera därefter.
          </note>
          <note>
            Enligt Socialstyrelsen dör varje år några tonåringar i Sverige
            på grund av narkotikaförgiftning. Det senaste året man har statistik
            för är 1998. Då dog tre ungdomar i åldern 10-19 år av en överdos.
            En flicka var under 15 år. Det är inte orimligt att anta att dessa
            dödsfall kan komma att stiga i framtiden på grund av den förändrade
            attityden till narkotika bland ungdomen. Om däremot t.ex. polisen
            får möjlighet att drogtesta minderåriga kommer det att finnas
            större möjligheter än i dag att tidigt komma den unge missbrukaren
            till undsättning.
          </note>
          <note>
            Tvivelsutan är det ett stort avsteg från dagens regelverk, som
            förbjuder användning av tvångsmedel mot ungdomar under 15 år.
            Men enligt den s.k. proportionalitetsprincipen, som kan sägas
            gå ut på att ej ta i mer än verkligheten kräver, måste det anses
            försvarbart med en lagändring, eftersom den i förlängningen innebär
            att fler barnmissbrukare kommer att kunna räddas till ett meningsfullt
            och värdigt liv, några rentav från en för tidig död.
          </note>
          <note>
            Jag skulle vilja få svar från majoritetspartierna,
          </note>
          <note>
            Miljöpartiet undantaget, på frågan vad de tror om en lagändring
            av detta slag. Skulle man kunna upptäcka missbruket tidigare än
            man gör i dag?
          </note>
          <note>
            Fru talman! Jag skulle vilja uttrycka det så här:
          </note>
          <note>
            Om den lagändring som jag här beskriver skulle bidra till att
            en pojke eller flicka räddas från knarket eller att en pojke eller
            flicka räddas undan en för tidig död, är lagändringen med råge
            försvarad. Jag är övertygad om att nämnda lagändring skulle få
            de effekterna.
          </note>
          <note>
            Naturligtvis har ett positivt drogtest i sig begränsat värde.
            Värdefullt blir det först när det för föräldrar och socialtjänst
            fungerar som ett varningsskott och dessa i samverkan kan komma
            den unge till hjälp för att han eller hon ska bli fri från droganvändningen.
          </note>
          <note>
            Det är bråttom. Många unga drogmissbrukares liv står på spel.
            Remissvaren på Narkotikakommissionens betänkande behöver inte
            inväntas. Det innebär onödiga tempoförluster. Regeringen bör därför
            få i uppdrag att lägga fram ett lagförslag för riksdagen med den
            inriktning som här angetts.
          </note>
          <note>
            Fru talman! Jag står förstås bakom de reservationer där kristdemokraterna
            finns med, men för att måna om tiden nöjer jag mig med att yrka
            bifall till reservation nr 5.
          </note>
          <note type="speaker">
            Anf. 197 GUNNEL WALLIN (c):
          </note>
          <note>
            Fru talman! Ungdomar och deras brottslighet har flitigt debatterats
            under senare tid. Förra veckan hade justitieutskottet sin hearing
            om hur det fungerar med ungdomar som döms till vård inom socialtjänsten.
          </note>
          <note>
            Det var en bra uppföljning. Vi borde ha tätare uppföljningar
            på olika områden. Det gäller för oss ledamöter att få en bild
            av hur de beslut som vi fattar fungerar i verkligheten. Det visades
            på brister. Det var brister vad gäller vårdplanerna och det fanns
            behov av metodutveckling.
          </note>
          <note>
            I samarbetet mellan socialtjänst, åklagare och domstol fanns
            det på många håll stora brister. Det fanns också behov av uppföljning,
            av att stämma av och se vad det är som inte fungerar och av att
            göra saker och ting bättre. Vi borde alltså bli bättre på det
            området. Brister kan ju rättas till. Ytterligare samverkan på
            olika sätt för att få en ökad förståelse tror jag leder en bra
            bit på vägen. Det tycker jag framkom tydligt på nämnda hearing.
          </note>
          <note>
            Det behövs också mer tid, mer kraft och mer kompetens. Även detta
            tycker jag kunde tydligt utläsas. Att se möjligheter handlar det
            också om - allt för medborgarnas, ungdomarnas, bästa. Man ska
            inte bara se hindren.
          </note>
          <note>
            Jag tycker att det är bra att frågan om ungdomsbrottslighet lyfts
            upp. Det visar att vi tar frågan på allvar och att vi bryr oss
            och känner oss oroade inför rådande situation. Vi kan läsa statistik
            och även rapporter - flera har presenterats här - men det är också
            viktigt att vi politiker lyssnar - att vi ser och hör vad som
            händer ute i verkligheten.
          </note>
          <note>
            Det behövs ett fast och konsekvent agerande när det gäller unga
            lagöverträdare. Ungdomar ropar efter detta. De talar om att de
            finns och tydliggör detta genom att göra saker som de egentligen
            inte menar ända tills de blir hörda. Jag tycker inte att det är
            ett konsekvent agerande när ungdomar som är dömda till sluten
            ungdomsvård får vänta i nästan ett år. Det fick vi nämligen höra
            vid utskottets besök i Sollentuna.
          </note>
          <note>
            Nästan ett år hade gått efter det att dom om sluten ungdomsvård
            fallit men den här personen hade fortfarande inte fått en plats.
            Vilka signaler sänder vi ut med detta? Det är inte ett konsekvent
            agerande! Där måste vi bli mycket bättre. Det behövs fler platser
            så att de som lagförs kan tas om hand.
          </note>
          <note>
            Man kan fråga sig varför ungdomar tar till narkotika. Det är
            viktigt att penetrera handlandet. I min hembygd, i Båstad, finns
            det en skola som har arbetat med attityder och respekt. Utifrån
            samtal som jag har haft med elevrepresentanter kan man lyssna
            av vad som behövs.
          </note>
          <note>
            Många har dåligt självförtroende. Ungdomars självförtroende behöver
            alltså stärkas. Det behövs också många goda förebilder. Där har
            vi vuxna ett stort och tungt ansvar.
          </note>
          <note>
            Man vill ha familjekänsla och ha familjen, kompisar eller någon
            annan utomstående att utbyta förtroende med. Man vill kunna prata
            av sig och få svar på många av de frågor som man har. Att bry
            sig är en viktig egenskap hos föräldrar och vuxna.
          </note>
          <note>
            Det är också viktigt för den unge att sätta upp mål för vad man
            vill med sitt liv och att ha ett mål att sträva efter.
          </note>
          <note>
            Det behövs fler vuxna i skolan - skolpräst, skolvärdinna, kurator,
            ja, över huvud taget vuxna - som man kan prata med. Man kan inte
            prata med föräldrarna om allting. Därför är det viktigt att det
            finns vuxna som är tillgängliga.
          </note>
          <note>
            Det är raka och tydliga budskap som ungdomarna önskar. De säger:
            Det krävs i dag otroligt mycket av oss ungdomar. Vi hinner nästan
            inte med att vara ungdom. Man behöver tid för sig själv, för att
            prata och reflektera. Det här med att prata är något som vi gör
            alldeles för lite.
          </note>
          <note>
            En annan sak som kom upp är att föräldrar inte har någon koll
            på sina barns liv. Vad de gör och var de är som tonåringar bör
            ju föräldrarna veta.
          </note>
          <note>
            Föräldrar är alltså nummer ett, liksom att de tar sitt föräldraansvar
            och, framför allt, att de bryr sig.
          </note>
          <note>
            Klarar man inte av det som förälder måste vi se till att det
            finns ett stöd.
          </note>
          <note>
            Vi har många gånger pratat om hur viktigt det är att sätta gränser
            - gränser som ska följas. Därför är det lite synd att vi inte
            kan fortsätta med medlingsprojektet och med familjegruppskonferensen
            när man nu kommit i gång. Där har man nämligen byggt upp en kompetens.
            Dessutom har man fått flyt i verksamheten. Det gäller att ta vara
            på detta. Det tar ju lite tid att hitta rätt person vad gäller
            de här medlarna.
          </note>
          <note>
            Just arbetssättet med medling och familjegruppskonferenser är
            att sätta gränser och att lära ungdomarna att förstå värderingar.
            Det gäller att kunna förstå hur de som blivit utsatta för ett
            brott känner och upplever. Har man inte fått lära sig det tidigare
            finns här i alla fall ett tillfälle när det gäller att förstå
            värderingar.
          </note>
          <note>
            Tillkännagivandet angående särskilda häktesplatser för unga tycker
            jag är ett stort lyft. Vi behöver detta och det är därför glädjande
            att vi kom till det resultatet i utskottet.
          </note>
          <note>
            Ingemar Vänerlöv ställde här i talarstolen en direkt fråga om
            drogtest men jag tror att det behövs annat än drogtest. Jag tror
            nämligen att det behövs andra funderingar och att vi måste lyfta
            upp familjeansvaret, liksom detta med att vi vuxna är goda förebilder.
            Jag har funderat mycket på detta.
          </note>
          <note>
            Man kan titta närmare exempelvis på drogtest som utförs på våra
            anstalter. Vad har detta lett till? Har det lett till en minskad
            användning av narkotika? Tyvärr är det inte så. Jag tror att vi
            måste gå andra vägar för att möta detta och för att särskilt penetrera
            frågan om varför ungdomar använder narkotika.
          </note>
          <note>
            Fru talman! Avslutningsvis nöjer jag mig med att yrka bifall
            till reservation nr 1.
          </note>
          <note type="speaker">
            Anf. 198 INGEMAR VÄNERLÖV (kd) replik:
          </note>
          <note>
            Fru talman! Gunnel Wallin, jag sade aldrig att drogtest är allena
            saliggörande. I stället räknade jag upp en mängd olika faktorer
            som spelar in och som måste finnas med i sammanhanget. Jag talade
            även om föräldrars yttersta ansvar osv. Det ena utesluter dock
            inte det andra. Jag och vi kristdemokrater, liksom några partier
            till, menar att det här är ett mycket viktigt komplement till
            alla andra insatser som vi måste ta till.
          </note>
          <note>
            Gunnel Wallin jämför med drogtest på våra fängelser men där är
            det i ett avseende en otroligt stor skillnad. Där är man ju inte
            under 15 år. Antag att man, om drogtest får göras på barn under
            15 år, träffar på en 12- eller 13-åring, som ju praktiskt taget
            har hela livet framför sig. Ju tidigare insatser sätts in, desto
            större verkan kan de ha. Jag bedömer att prognosen är mycket bättre
            när det gäller att behandla en
          </note>
          <note>
            12-årig missbrukare jämfört med hur det är med en missbrukare
            som kanske är 40 år.
          </note>
          <note type="speaker">
            Anf. 199 GUNNEL WALLIN (c) replik:
          </note>
          <note>
            Fru talman! Jag kan bara säga att jag tror att man måste bygga
            upp ett ömsesidigt förtroende mellan de vuxna och barnen. Jag
            tror inte att vägen är att tvinga någon till test. Om det är fråga
            om tonåringar tycker jag att det är föräldrarna eller vårdnadshavarna
            som är skyldiga att se efter var de håller till och håller hus
            och att ha ansvar för dem. Det är inte enkelt att skaffa sig barn,
            men man måste vara medveten om vilket ansvar man har som förälder.
            Om man behöver hjälp ska man få det, men man måste ju lära sig
            att se och veta var ungdomarna är.
          </note>
          <note type="speaker">
            Anf. 200 INGEMAR VÄNERLÖV (kd) replik:
          </note>
          <note>
            Fru talman! Jag vill ställa en rak fråga till Gunnel
          </note>
          <note>
            Wallin: Tror Gunnel Wallin att narkotikamissbruk kan upptäckas
            tidigare än i dag om det skulle bli tillåtet med provtagning på
            ungdomar under 15 år när dessa kan skäligen misstänkas för narkotikamissbruk?
          </note>
          <note type="speaker">
            Anf. 201 GUNNEL WALLIN (c) replik:
          </note>
          <note>
            Fru talman! Jag kan bara säga att vi tror på olika sätt, och
            det har vi rätt att göra. Jag har deklarerat min åsikt.
          </note>
          <note type="speaker">
            Anf. 202 JOHAN PEHRSON (fp):
          </note>
          <note>
            Fru talman! Vi har ett synnerligen viktigt betänkande att diskutera.
            Det är ganska allmänt känt att kriminalitet är någonting som gärna
            återkommer om det väl har börjat. Kan man då sätta stopp tidigt
            med fasthet och konsekvens, som vi alla är överens om, för unga
            lagöverträdare är det mycket välkommet.
          </note>
          <note>
            Jag hade tyvärr inte själv möjlighet att vara med på utskottsutfrågningen
            förra veckan, men jag gissar att en hel del intressanta saker
            sades där. Jag hoppas att det finns minnesanteckningar som jag
            senare kan ta del av.
          </note>
          <note>
            Bakgrunden har det pratats en hel del om hittills i talarstolen
            i kväll. Det gäller allt från de personliga tragedier som dessa
            unga befinner sig i, med föräldraskap som har resignerat, missbruk,
            sprit, narkotika och en härlig progressiv kurva, som Ingemar Vänerlöv
            utmärkt redogjorde för. Vi kan fortsätta om bakgrunden, men jag
            tänkte mer ta upp just frågan om vilka påföljder domstolarna kan
            ha att leverera.
          </note>
          <note>
            När det gäller möjligheten att överlämna till vård inom socialtjänsten
            är det ganska viktigt att det förutom fasthet och konsekvens präglas
            av snabbhet och uppföljning, och inte minst att det finns kvalitet
            i de vårdplaner som ligger till grund för ett sådant här beslut
            från domstolen att sätta dessa unga människor i program. Här finns
            det mycket att önska - det behöver man inte gå till någon utfrågning
            för att veta. Det varierar enormt mellan kommunerna. Bristerna
            är stora. Det varierar från rena skämtet, där man sitter med någon
            fritidsledare och pratar om att knark är farligt - "det låter
            intressant", säger den unge, som redan har knarkat tio gånger
            - till riktigt tuffa program.
          </note>
          <note>
            Jag skulle i det här fallet vilja slå ett slag, vilket jag hoppas
            kommer att analyseras i den utvärdering som vi väntar på, för
            att socialtjänsten ska ha möjlighet att köpa in program med kvalitet.
            Det är inget konstigt att det finns privata vårdgivare som ger
            kvalificerade program, inte minst på missbruksområdet eller inom
            andra sociala delar. Att t.ex. sätta en ung människa på glid i
            ett effektivt program från KRIS
          </note>
          <note>
            och låta människor med egen erfarenhet tala om hur extremt illa
            det kan gå ökar trovärdigheten mer än om man sitter i ett program
            i en kommun där man pratar med en fritidsledare som säger att
            det är farligt med knark. Det kan vara så, men det finns också
            många fritidsledare som är bra i den delen.
          </note>
          <note>
            Ett annat perspektiv på det här som är aktuellt för oss gäller
            domstolarna. Det är ju domstolarna som bestämmer om vårdplanerna
            håller den kvalitet som läggs fram. Det är domstolarna som bedömer
            om de kan kan döma till en åtgärd. Det måste finnas en vårdplan.
          </note>
          <note>
            Då är det allvarligt att höra debatten om vad som händer med
            våra tingsrätter. Om de centraliseras på några få ställen blir
            det väldigt långt från varje tingsrätt till flera kommuner och
            svårt att hålla en effektiv och bra kontakt. Jag vet av egen erfarenhet
            att det är rätt bra om domaren i fråga kan slå en signal till
            socialtjänsten och ha lite lokal förankring. Det är ett brandtal
            för våra mindre tingsrätter, därför att effektiviteten och möjligheten
            att ge en bra påföljd påverkas av det. Men det finns andra argument
            på domstolsområdet.
          </note>
          <note>
            Sedan är det frågan vem som ska ta ansvar för det här. Jag tillhör
            nog dem som än så länge känner sig ganska förvissade om att unga
            människor inte hör hemma i kriminalvården. Den är inte till framför
            allt för ungdomar. Det moderata förslaget på det här området,
            sammanvägt med tanken att vi inte i straffmätningen ska ta hänsyn
            till ungdomars ålder, är något som oroar mig lite. Det är, milt
            uttryckt, en väl repressiv syn från Moderaterna som kommer fram
            i deras reservation på det området.
          </note>
          <note>
            Dessutom är det moderata förslaget om experiment med polisstöd
            till föräldrar väldigt spännande men lite märkligt, om man tänker
            på vilka signaler det skickar ut om föräldrars ansvar för sina
            barn, om det ska bli ett polisansvar för barnen. Det kan bli en
            lätt utväg: Oj, nu lyder inte Pelle mig, så nu ringer jag polisen.
            Det blir lite konstigt.
          </note>
          <note>
            Missbruk och drogtester fick jag en fråga om från
          </note>
          <note>
            Ingemar Vänerlöv. Det är klart att om vi drogtestar alla unga
            som börjar fyran i grundskolan kommer vi att upptäcka jättemycket
            tråkiga saker. Det kan vi driva så långt. Poängen är att mot Ingemar
            Vänerlövs tes måste man kanske också försöka väga integritetsaspekter
            och andra effekter. Att säga att det blir effekter på samhällsklimatet
            är att ta i, men det blir problem. Jag är i alla fall beredd att
            avvakta remisserna på det här, för jag tror att det kommer fram
            en hel del synpunkter ur integritetsaspekt.
          </note>
          <note>
            I fråga om medling och familjegruppskonferenser ser vi liberaler
            fram mot att det snabbas på. Mitt enkla budskap till Justitiedepartementet
            är att vi snart ska få det här på vårt bord. Det vore bra.
          </note>
          <note>
            Fru talman! För att vinna lite tid yrkar jag härmed bifall endast
            till reservation nr 1.
          </note>
          <note type="speaker">
            Anf. 203 INGEMAR VÄNERLÖV (kd) replik:
          </note>
          <note>
            Fru talman! Jag sade aldrig någon gång att alla elever ska testas,
            utan jag försökte hela tiden uttrycka det så att det skulle ske
            endast vid skälig misstanke.
          </note>
          <note>
            När vi sedan kommer in på integritet är jag medveten om att det
            är svåra frågor. Samtidigt måste det vägas mot vad man räknar
            med att kunna vinna. Jag menar att man därmed tidigare än i dag
            får chansen att upptäcka om det förekommer narkotikamissbruk hos
            våra minderåriga.
          </note>
          <note>
            Jag skulle vilja ställa samma raka fråga till Johan
          </note>
          <note>
            Pehrson som jag ställde till Gunnel Wallin: Tror Johan Pehrson
            att narkotikamissbruk kan upptäckas tidigare än i dag om det blir
            tillåtet med provtagning på ungdomar under 15 år då de skäligen
            kan misstänkas för narkotikamissbruk? Det går att bara svara ja
            eller nej.
          </note>
          <note type="speaker">
            Anf. 204 JOHAN PEHRSON (fp) replik:
          </note>
          <note>
            Fru talman! Svaret är ja. Skillnaden mellan Ingemar Vänerlöv
            och mig i det här fallet är att det finns ett pris. Jag vill veta
            det priset innan, men Ingemar
          </note>
          <note>
            Vänerlöv är beredd att betala vad som helst.
          </note>
          <note type="speaker">
            Anf. 205 INGEMAR VÄNERLÖV (kd) replik:
          </note>
          <note>
            Fru talman! Att säga att jag betalar vad som helst är väl att
            ta i. Jag nämnde i mitt anförande mamman som hade mist sin 15-åriga
            dotter på grund av att hon hade tagit en överdos. Jag är övertygad
            om att alla de föräldrar som har missbrukarbarn och som upplever
            att det är otroligt svårt att handskas med den situationen hade
            varit glada om de hade fått ett mycket tidigt besked genom ett
            drogtest, kanske av typen "visste du att din 12-årige son har
            blivit påträffad med narkotika i kroppen". Nu har ungdomar kanske
            förmåga att dölja det hela, och det upptäcks flera år senare.
            Då är det mycket svårare att åtgärda det.
          </note>
          <note>
            Jag menar att man gör väldiga tempovinster i behandlingen av
            våra unga och minderåriga när de råkar illa ut på det här sättet.
          </note>
          <note type="speaker">
            Anf. 206 JOHAN PEHRSON (fp) replik:
          </note>
          <note>
            Fru talman! Ingemar Vänerlöv har väldigt goda intentioner, och
            jag ifrågasätter inte dem. Han vill väldigt väl.
          </note>
          <note>
            Om vi ska prata om de män och kvinnor som har förlorat sina barn
            genom överdoser kan man ju vid ett längre samtal med dem ganska
            snabbt komma fram till att deras första krav, önskemål och diskussioner
            om dessa personliga tragedier inte handlar om att punkten 1 är
            drogtest, punkten 2 är drogtest och punkten 3 är drogtest, och
            sedan kommer något förslag om vad de skulle vilja ha haft för
            hjälp och stöd innan.
          </note>
          <note>
            Det är fråga om vad som har brustit i den sociala omsorgen dels
            för familjen internt, dels vad gäller stöd från skola och socialtjänst
            osv.
          </note>
          <note>
            Jag är ganska säker på att dessa människor i första hand lyfter
            fram andra saker som skulle ha kunnat förhindra detta. Drogtest
            är inte någon sorts quick fix på detta område.
          </note>
          <note type="speaker">
            Anf. 207 KIA ANDREASSON (mp):
          </note>
          <note>
            Fru talman! Åsiktsskillnaderna mellan partierna när det gäller
            åtgärder för unga lagöverträdare tycker jag egentligen inte är
            så hemskt stora. Det är moderaterna som avviker från de andra
            partierna. Annars finns det totalt sex reservationer, varav en
            - den första reservationen - nästan inte kan räknas därför att
            det i denna står om medling och familjegruppskonferenser. Majoriteten
            av partierna är för att medling införs. Det har vi tydligt deklarerat.
            Det förekommer nu förslag om hur man ska kunna arbeta in det i
            systemet. Det pågår medlingsprojekt på olika ställen i hela vårt
            land, så det behövs egentligen ingen reservation.
          </note>
          <note>
            När det gäller familjegruppskonferens ingår egentligen medling.
            Det är en ingrediens i det. Socialutskottet har också sagt att
            man ska införa familjegruppskonferenser inom det området, och
            det är bra att studera hur det utfaller först. Sedan kan vi sammanföra
            båda sakerna.
          </note>
          <note>
            Miljöpartiet är med på en reservation, och det gäller just drogtest,
            som har diskuterats livligt här. Att vi har hamnat vid vårt ställningstagande
            beror inte på
          </note>
          <note>
            Rikspolisstyrelsens åsikter utan på föräldrarna, som har upplevt
            traumatiska händelser med sina barn. De säger med stor inlevelse
            att det är värdefullt att kunna göra ett drogtest som en del när
            det är så illa. Ofta har dessa föräldrar inte en aning, som sades
            här, om vad som försiggår. Resultatet från ett test skulle kunna
            vara den tidiga signal om att göra mer som dessa föräldrar önskar
            sig.
          </note>
          <note>
            Det är inte tal om någon rutinmässig provtagning
          </note>
          <note>
            - det står tydligt i reservationen - utan det måste göras med
            stor urskiljning och när det finns starka misstankar. Visst är
            kroppsbesiktning ett stort ingripande när det gäller barn, och
            det får användas med oerhört stor urskiljning.
          </note>
          <note>
            När vi kommer till överlämnande till socialtjänst behövs det
            också förändringar. Vi hade en utskottsutfrågning där det tyvärr
            framkom att det i dag inte finns någon riktig struktur. Jag har
            tidigare sagt från denna talarstol att jag önskar att vi vidtar
            åtgärder.
          </note>
          <note>
            Det måste finnas en viss dokumentation av vad som sker med de
            unga som hamnar inom socialtjänsten. Det måste också ske en utvärdering.
            Man ska också kunna ingripa när de unga inte vill ställa upp.
          </note>
          <note>
            Det bygger till viss del på en överenskommelse mellan socialtjänst
            och den unge. Ibland kommer en sådan inte till stånd, och då är
            det problematiskt. Då är de unga ute och vimlar i miljöer där
            de inte skulle vara. Där måste det ske någonting.
          </note>
          <note>
            Det kommer säkert att till nästa år finnas lite mer material
            om detta. Vi hade utfrågning förra veckan, och det är sådant som
            växer fram och tydliggörs.
          </note>
          <note>
            Men att kriminalvården, som Jeppe Johnsson och moderaterna föreslår
            i en reservation, ska ta hand om dessa unga och föra samman dem
            i vad som låter som stora enheter med bara ungdomar tror jag inte
            är en bra lösning. Det ser vi också på fängelsevistelser. Det
            är inte bra att sammanföra personer som har samma problem.
          </note>
          <note>
            Därför har vi försökt att få alternativ till fängelserna, som
            har varit mycket bättre. Jag tänker på elfotbojan och andra åtgärder.
            Utvärderingar har visat att det är bättre att ha dem utanför anstalterna
            så mycket man kan. Det gäller absolut de unga.
          </note>
          <note>
            Att sedan ta del av kriminalvårdens erfarenheter är inte fel,
            men jag tycker fortfarande helt klart att det är socialtjänsten
            som ska blandas in. Det tycker glädjande nog också en majoritet
            av partierna.
          </note>
          <note>
            Ingemar Vänerlöv raljerar och säger att kristdemokraterna är
            med på så väldigt många punkter. Vad jag kan se är kristdemokraterna
            med på tre reservationer av totalt sex, så det är inte så väldigt
            många nya förslag som framförs.
          </note>
          <note>
            Jag tycker att skildringen av knarksituationen var riktig. Det
            vet vi ju. Det är en allmän kunskap som vi har. Därför tillsattes
            Narkotikakommissionen, som har kommit med sitt betänkande.
          </note>
          <note>
            Det kräver en rad åtgärder, och det är väldigt svårt
          </note>
          <note>
            - inte minst vad gäller attityderna. Det svåraste av allting,
            som har sagts här, är kanske att ta ansvar som vuxen, bry sig
            om och ge tid och uppmärksamhet i denna stressade tillvaro där
            många föräldrar har det väldigt bekymmersamt. Där krävs det också
            andra åtgärder. Jag tänker närmast på sex timmars arbetsdag. Det
            skulle kunna vara en åtgärd för att ge vuxenvärlden tid.
          </note>
          <note type="speaker">
            Anf. 208 JEPPE JOHNSSON (m) replik:
          </note>
          <note>
            Fru talman! När jag hör Kia Andreasson lite slarvigt slänga ur
            sig att moderaterna vill föra ihop ungdomar som har begått brott
            i stora flockar och låsa in dem kan jag faktiskt inte bärga mig.
            Jag trodde att
          </note>
          <note>
            Kia Andreasson, som normalt brukar vara ganska påläst, hade läst
            våra motioner. Om kammaren ursäktar ska jag läsa upp lite grann.
            Rubriken är "Inrätta särskilda kriminalvårdshem". Så här står
            det: "Vårt förslag till påföljden ungdomsstraff kommer att skilja
            sig från vanlig verkställighet av fängelsestraff, bl.a.
          </note>
          <note>
            genom att straffet bör verkställas på särskilt inrättade kriminalvårdshem.
            Vid utformningen av dessa hem bör man ta till vara erfarenheterna
            från § 12-hemmen.
          </note>
          <note>
            Till kriminalvårdshemmen bör personal rekryteras som har särskild
            erfarenhet av att arbeta med ungdomar. Kriminalvårdshemmen bör
            också ha en högre personaltäthet än inom kriminalvården i övrigt.
            Utformningen och lokaliseringen av hemmen bör ske med utgångspunkt
            från behandlingsbehovet och det pedagogiska innehållet."
          </note>
          <note>
            Tar Kia Andreasson tillbaka sitt påstående, som är totalt felaktigt?
          </note>
          <note type="speaker">
            Anf. 209 KIA ANDREASSON (mp) replik:
          </note>
          <note>
            Fru talman! Nej, det gör jag inte. Det var bra att
          </note>
          <note>
            Jeppe Johnsson läste upp detta, för jag kan inte riktigt förstå
            hur moderaterna tänker. Ska alla ungdomar som begår brott vara
            inom slutenvården och på kriminalvårdshem? Vi har ju i dag alternativ
            till fängelser. Jeppe Johnsson nämnde just § 12-hem. De ungdomar
            som inte har begått så allvarliga brott får andra alternativ,
            och det är socialtjänsten som ska göra en vårdplan.
          </note>
          <note>
            Min fråga till Jeppe Johnsson är om alla ungdomar ska dras över
            en kam och sättas i kriminalvårdshem som är slutna.
          </note>
          <note type="speaker">
            Anf. 210 JEPPE JOHNSSON (m) replik:
          </note>
          <note>
            Fru talman! Jag förstår att det inte räcker att jag läser ur
            motionen. Det är bättre att Kia går hem och läser själv. Hon har
            någon sorts föreställning om att moderater är elaka och vill unga
            illa.
          </note>
          <note>
            Det smärtar mig att det faktiskt finns folk i kammaren som kan
            uppträda på det sättet. Jag ska bara läsa någon mening - sedan
            kan Kia gå hem och läsa själv: Vi anser att det inte helt går
            att avvara frihetsberövande påföljder för unga.
          </note>
          <note>
            Det är alltså inte alla unga, men det finns några som det krävs
            frihetsberövande påföljder för. Det behöver inte vara fler än
            dem som får denna påföljd i dag.
          </note>
          <note>
            Kia Andreasson! Innan Miljöpartiet och Kia Andreasson kastar
            ur sig sådana här oförskämdheter gentemot vår politik och försöker
            svärta ned vårt engagemang när det gäller att tillrättavisa unga
            brottslingar skulle jag verkligen rekommendera att ni läser våra
            motioner. Jag försöker faktiskt ta mig igenom era motioner.
          </note>
          <note type="speaker">
            Anf. 211 KIA ANDREASSON (mp) replik:
          </note>
          <note>
            Fru talman! Jag har verkligen gjort det, och jag har försökt
            sätta mig in i vad det är ni föreslår. Men jag får ju svaret här.
            Jeppe Johnsson säger helt klart att det inte är fler än i dag,
            utan det är samma personer som sitter på § 12-hem. Vad är det
            då för skillnad? Det är precis det som jag inte kan finna. Vad
            ska kriminalvården göra med de andra? Vi har § 12-hem som är slutna
            för just de ungdomar som begår de grövsta brotten. Vad är skillnaden
            jämfört med moderaternas kriminalvårdshem? Jag finner inte den.
            Jag får inte heller något svar om vad alla de andra ungdomarna,
            som inte har begått de här grova brotten, ska göra inom kriminalvården.
          </note>
          <note type="speaker">
            Anf. 212 INGEMAR VÄNERLÖV (kd) replik:
          </note>
          <note>
            Fru talman! Jag förstår inte riktigt varför jag blev apostroferad
            här. Om Kia Andreasson slår upp betänkandet på s. 3 och 4 kan
            hon se att betänkandet är indelat i elva delar, punkter eller
            moment, som man brukar säga. Det finns sex reservationer, och
            vi är med på tre. Exakt så här sade jag i mitt anförande: Vi kristdemokrater
            står bakom åtta av betänkandets elva punkter. Vidare finns vi
            med på tre av de sex reservationerna.
          </note>
          <note>
            Det var det hela.
          </note>
          <note type="speaker">
            Anf. 213 KIA ANDREASSON (mp) replik:
          </note>
          <note>
            Fru talman! Med den skildringen verkade det som att det var mer
            omfattande, Ingemar Vänerlöv, än det i själva verket var. Kristdemokraterna
            står bakom tre reservationer.
          </note>
          <note>
            Sedan gäller det det här med punkter. Så har vi aldrig diskuterat
            betänkanden med reservationer. När man sammanför detta så här
            i två meningar verkar det väldigt omfattande i mina öron.
          </note>
          <note type="speaker">
            Anf. 214 INGEMAR VÄNERLÖV (kd) replik:
          </note>
          <note>
            Fru talman! I demokratins namn har jag väl den uppfattningen
            att var och en som talar gör upp sitt eget tal och sitt anförande
            som han eller hon finner bäst.
          </note>
          <note type="speaker">
            Anf. 215 KIA ANDREASSON (mp) replik:
          </note>
          <note>
            Fru talman! Det var därför som jag ville reda ut det lite grann,
            så att det blev tydligt att det inte var så omfattande som Ingemar
            Vänerlöv ville ge sken av.
          </note>
          <note>
            Det är alltså tre reservationer av totalt sex som finns i detta
            betänkande, varav en egentligen inte skiljer sig från majoritetens
            ståndpunkt.
          </note>
          <note type="speaker">
            Anf. 216 NALIN PEKGUL (s):
          </note>
          <note>
            Fru talman! För de mest välartade ungdomar är det naturligt att
            testa de gränser som vuxenvärlden har satt upp. Därför är vi alla
            medvetna om att det inte är lätt att vara tonårsförälder. Men
            ungdomar sätter sig inte upp bara mot föräldrarnas auktoritet.
          </note>
          <note>
            De håller också på att finna sin plats i vuxenvärlden.
          </note>
          <note>
            Därför är det viktigt att de möts av ett entydigt budskap när
            det gäller de enklaste normerna för hur vi ska leva tillsammans
            i ett samhälle.
          </note>
          <note>
            I vårt dagliga liv möter vi ungdomar som går över sina gränser.
            Då är det vår skyldighet att säga ifrån.
          </note>
          <note>
            Man kan säga ifrån på olika sätt. En gång när jag åkte tunnelbana
            terroriserade två pojkar i elvaårsåldern hela vagnen, men det
            behövdes inte mer än att jag bestämt sade till dem att sätta sig
            och vara tysta för att de skulle göra det och t.o.m. be om lov
            när de skulle gå av vid nästa station.
          </note>
          <note>
            Jag tror inte att de här pojkarnas föräldrar hade gett dem tillåtelse
            att störa tunnelbaneresenärer. Jag tror att de kände sig stora
            och övermodiga när de inte var under föräldrarnas uppsikt. Då
            behövde de höra att inte heller andra människor fann sig i att
            bli störda.
          </note>
          <note>
            Fru talman! Även när ungdomar begår brott är vår inställning
            att samhällets uppgift är att visa dem till rätta, och målet med
            ingripandet är att ungdomarna ska komma tillbaka till samhället
            som goda medborgare. Vår livsstil förändras. Ungdomar påverkas
            av andra saker än när jag var liten. Detta leder till att brottens
            karaktär också förändras. Men grundinställningen måste fortfarande
            vara den att den unge lagöverträdaren måste få en ny chans i sitt
            liv. Därför yrkar jag bifall till utskottets förslag i betänkandet
            och avslag på samtliga motioner.
          </note>
          <note type="speaker">
            Anf. 217 JEPPE JOHNSSON (m) replik:
          </note>
          <note>
            Fru talman! Jag vill gärna instämma i vad Nalin
          </note>
          <note>
            Pekgul säger om att det gäller för samhället och för oss vuxna
            att säga ifrån. När det har gått så illa att föräldrar och skola
            har gjort vad de kan göra måste också samhällets uppgift vara
            att säga ifrån och rätta till.
          </note>
          <note>
            Kia Andreasson nämnde i sitt anförande att det i alla fall som
            hon uppfattade det - jag får väl ta henne på orden den här gången
            - framkom att det inte var någon riktig struktur i den påföljd
            som vi diskuterade, nämligen överlämnande till vård inom socialtjänsten.
          </note>
          <note>
            Jag tror inte att Nalin Pekgul har undgått vår kritik när det
            gäller hur den här påföljden i mångt och mycket fungerar och har
            fungerat. Det finns undantag då den fungerar bra, och där den
            kan vara nyttig. Men min kritik är oftast att den kommer in alldeles
            för sent.
          </note>
          <note>
            Jag skulle vilja ge ett litet exempel på att Nalins parti och
            samhället här i Sverige har haft en övertro på samhällets möjlighet
            att tala brottslingar till rätta.
          </note>
          <note>
            Jag tror många gånger att man börjar alldeles för sent.
          </note>
          <note>
            Man måste börja mycket tidigare. Ett tragiskt exempel är det
            här:
          </note>
          <note>
            Strax före jul misshandlades en spärrvakt med utländskt utseende
            grovt av två skinnskallar. Meritlistan för en av förövarna förskräcker.
            I december 1998
          </note>
          <note>
            skallade han och slog sönder ansiktet på en annan tonåring. Påföljden
            blev vård inom socialtjänsten. I
          </note>
          <note>
            december 1999 dömdes han för misshandel, sparkar och slag, häleri
            och skadegörelse. Han hotade att döda en av poliserna som grep
            honom. Påföljden blev vård inom socialtjänsten. I juni 2000 skallade,
            sparkade och slog han en person i ansiktet. Han slog en
          </note>
          <note>
            19-åring av utländsk härkomst, också i ansiktet. Påföljden blev
            vård inom socialtjänsten.
          </note>
          <note>
            Jag förstår att Nalin inte kan uttala sig om enskilda fall. Men
            är det tydligt av samhället att säga ifrån på det här sättet?
          </note>
          <note type="speaker">
            Anf. 218 NALIN PEKGUL (s) replik:
          </note>
          <note>
            Fru talman! Jag är övertygad om att det alltid finns brister
            i olika påföljdssystem. Därför avser regeringen att se över påföljdssystemet
            när det gäller sluten ungdomsvård och när det gäller vård inom
            socialtjänsten. Men det är precis som jag sade i början. Brottens
            karaktär förändras, och det kanske krävs nya metoder för att möta
            det här. Just nu har jag inga färdiga förslag, men regeringen
            avser att återkomma med analysen av socialtjänsten och hur det
            påverkar påföljdssystemet.
          </note>
          <note type="speaker">
            Anf. 219 JEPPE JOHNSSON (m) replik:
          </note>
          <note>
            Fru talman! Vi har kommit ganska långt i den här kammaren när
            en representant för Socialdemokraterna erkänner att det faktiskt
            finns brister i hur vi tar hand om ungdomar. Det här med att se
            över är ju faktiskt ett ganska långt steg i den här kammaren.
          </note>
          <note>
            Jag talade i mitt anförande, för att gå över till en annan sak,
            om föräldrastöd från polisen. Precis som
          </note>
          <note>
            Johan säger är det naturligtvis viktigt att föräldrarna tar sitt
            ansvar. Men den som vill ta ansvar behöver ibland stöd för att
            kunna ta det här ansvaret. Då skriver utskottsmajoriteten så här
            - jag repeterar vad jag sade i mitt anförande:
          </note>
          <note>
            Utskottet har tidigare tagit avstånd från tanken i motionerna
            och hänvisar till att en sådan ordning riskerar att innebära en
            alltför stor belastning på polisens resurser.
          </note>
          <note>
            Jag utgår från att Nalin Pekgul står bakom utskottsmajoritetens
            text. Menar då Nalin Pekgul att föräldrarnas behov av de här tjänsterna
            från polisen är så pass stort att det skulle stjälpa hela polisen
            och att man inte skulle orka med det? Om det nu är så undrar jag
            om det inte oroar Nalin Pekgul.
          </note>
          <note type="speaker">
            Anf. 220 NALIN PEKGUL (s) replik:
          </note>
          <note>
            Fru talman! Nu ska jag försöka hålla ordning på det Jeppe Johnsson
            sade. Först gällde det att jag i det förra replikskiftet sade
            att det alltid finns brister. Jag är nog inte den första socialdemokraten
            som säger det; i så fall undrar jag vilka socialdemokrater Jeppe
          </note>
          <note>
            Johnsson har träffat. I alla system finns det brister, men man
            försöker gå vidare.
          </note>
          <note>
            När det gäller föräldrastöd från polisen kan jag inte komma ifrån
            att i alla andra sammanhang vill moderaterna att samhället inte
            på något sätt ska lägga sig i familjens angelägenheter. Dem ska
            familjen sköta själv. Jag kan inte riktigt förstå varför man just
            i det här läget ska tvinga polisen att gå in och ingripa i det
            som ni alltid tycker att föräldrarna är bäst på. Jag ställer alltså
            frågan tillbaka.
          </note>
          <note type="speaker">
            Anf. 221 INGEMAR VÄNERLÖV (kd) replik:
          </note>
          <note>
            Fru talman! Jag ska ställa en rak och kort fråga till
          </note>
          <note>
            Nalin Pekgul som hon kan svara antingen ja eller nej på. Det
            går förstås även att svara mer utförligt, för den delen.
          </note>
          <note>
            Tror Nalin Pekgul att narkotikamissbruk kan upptäckas tidigare
            än i dag om det blir tillåtet med provtagning på ungdomar under
            15 år när det finns skälig misstanke om missbruk?
          </note>
          <note type="speaker">
            Anf. 222 NALIN PEKGUL (s) replik:
          </note>
          <note>
            Fru talman! Eftersom det här är en riksdagsdebatt tänker jag
            inte svara ja eller nej. Jag tjänar inga pengar på det.
          </note>
          <note>
            Man ska vara restriktiv när det gäller att ta till tvångsmedel
            mot 12-13-åringar. Jag tycker att även
          </note>
          <note>
            Ingemar Vänerlöv borde inse att det kan göra mer skada än nytta.
            Sedan är faktiskt frågan på remiss, och vi ska inte föregripa
            den remissbehandlingen.
          </note>
          <note>
            Dessutom har Narkotikakommissionen varit emot detta. Jag tycker
            att det är tillräckligt många skäl för att vänta och se.
          </note>
          <note type="speaker">
            Anf. 223 INGEMAR VÄNERLÖV (kd) replik:
          </note>
          <note>
            Fru talman! Nalin Pekgul säger att detta kan göra mer skada än
            nytta. Som jag sade i mitt anförande är det ett stort avsteg från
            nuvarande lagstiftning att tillåta tvångsmedel på ungdomar under
            15 år. Det är vi alla medvetna om. Men jag försökte också så tydligt
            och utförligt jag kunde redogöra för vad vinsterna, om vi får
            använda det ordet, skulle kunna bli med detta. Om det blir tillåtet
            med sådan här provtagning på ungdomar under 15 år när de är skäligen
            misstänkta är jag övertygad om att det kan leda till att ett missbruk
            upptäcks betydligt tidigare än i dag, vilket i förlängningen kan
            leda till att den unge kan räddas till ett normalt liv och vi
            i vissa fall kanske t.o.m. räddas undan en för tidig död. Det
            ligger i den ena vågskålen, Nalin Pekgul.
          </note>
          <note>
            I den andra ligger att det kan bli - jag är medveten om det -
            vissa integritetsöverskridanden osv. Vi är alla ofullkomliga människor,
            och det begås fel på alla nivåer i samhället. Det kommer det att
            göra här också. Men jag vill påstå att den vågskål väger tyngst
            där man kan räkna med att kunna rädda ungdomars liv.
          </note>
          <note>
            Jag tror inte att någon ung person går under på grund av någon
            handling som möjligen, för en kort tid, kan ha upplevts som något
            integritetskränkande.
          </note>
          <note type="speaker">
            Anf. 224 NALIN PEKGUL (s) replik:
          </note>
          <note>
            Fru talman! Det är klart att vi har olika syn på detta. Vi är
            skeptiska till att flytta ned tvångsmedel i yngre åldrar. Som
            jag sade tidigare kan det göra mer skada än nytta.
          </note>
          <note>
            Vad jag inte riktigt kan förstå är att ni hela tiden är ute efter
            vad polisen ska göra. Polisen ska hjälpa föräldrarna att ta hem
            ungarna, polisen ska kontrollera om de har tagit narkotika eller
            inte osv. Samtidigt representerar Ingemar Vänerlöv det parti som
            skär ned på all ungdomsverksamhet runtom i Sveriges kommuner.
            I Stockholm, och i Tensta där jag bor, ingår ni i en majoritet
            som tar bort fritidsgårdar, parklekar och alla vuxna människor
            som ska finnas runtomkring barnen. Allt detta skär ni ned på,
            och sedan talar ni igen om mer pengar till polisen och mer kontroll,
            förstör ännu mer och skadar barnen ännu mer.
          </note>
          <note type="speaker">
            Anf. 225 ALICE ÅSTRÖM (v):
          </note>
          <note>
            Fru talman! Jag hade faktiskt i den här debatten tänkt stryka
            ned anförandet till ett minimum. Men efter att ha suttit och lyssnat
            på debatten tycker jag att många frågor är uppe i luften. Även
            om vi har debatterat dem många gånger förut är det kanske viktigt
            att ta upp dem i alla fall.
          </note>
          <note>
            Men först, fru talman, vill jag uttrycka min stora glädje över
            det tillkännagivande som utskottet ger till regeringen, nämligen
            att man ska låta utreda frågan om en särskild reglering för hur
            häktade personer under 18 år ska behandlas. Vi har överallt i
            rättsväsendet regleringar av hur man behandlar de unga -
          </note>
          <note>
            när det gäller möjlighet att använda tvångsmedel, när det gäller
            att förhöra, när det gäller att anhålla. Vi har särskilda skäl
            för att man ska få häkta dem och särskilda regler för hur man
            kan döma dem till fängelse.
          </note>
          <note>
            Vi har ett särskilt påföljdssystem för unga lagöverträdare. Men
            ett område där det inte funnits någonting är hur unga människor
            som är häktade ska behandlas och vilka regleringar som ska gälla
            för dem.
          </note>
          <note>
            Vi har i flera år motionerat om att man skulle behöva se över
            detta. Unga människor under 18 år har speciella behov, och just
            häktningstiden vet vi även av många vuxna kriminella upplevs som
            en väldigt jobbig period. Vi är alltså oerhört glada över att
            det nu är en majoritet som står bakom detta. Ett enigt utskott
            säger att vi ska utreda och se över detta och försöka skapa en
            särskild reglering för att se till att de unga som ändå hamnar
            i häkte ska bli behandlade som de barn de faktiskt är.
          </note>
          <note>
            Men sedan, fru talman, vill jag kommentera en del av de saker
            som varit uppe i debatten utifrån de reservationer som finns.
          </note>
          <note>
            Den största fråga som debatterats har handlat om överlämnande
            till socialtjänst. Denna fråga har varit uppe gång på gång i utskottet.
            Sedan jag kom in i riksdagen 1994 har detta väckts hela tiden.
            Vi i
          </note>
          <note>
            Vänsterpartiet är helt överens om att det finns brister i socialtjänsten.
            Det finns brister i vad som händer när domstolen har beslutat
            om överlämnande till socialtjänst. Men det finns också många fall
            där det fungerar bra, och dem hör vi aldrig talas om. Det är ju
            det som är det fina: Om det har blivit ett överlämnande till socialtjänsten
            från domstolen, man genomför en bra behandling och den unge rättar
            till sig och aldrig återkommer i statistiken igen, då får vi ju
            aldrig höra talas om det. Det måste man tänka på.
          </note>
          <note>
            De fall vi hör talas om är ju när det inte har lyckats. Det är
            lätt att få en bild av att det här är en fullständigt meningslös
            påföljd, men så är det inte. Det har funnits brister i underlag,
            statistik, forskning och uppföljning, så det är svårt att ha ett
            underlag. Det här kommer att följas upp framöver.
          </note>
          <note>
            Vi i Vänsterpartiet tycker att det är oerhört viktigt att man
            har kvar detta, att det är socialtjänsten som ska ha huvudansvaret
            när det gäller våra barn och unga - oavsett om de har begått brott,
            om det beror på sociala problem hemma osv. Ofta är det ju så att
            de inte enbart är brottslingar. Det finns oftast en mycket komplex
            social situation runtomkring. Och det är ju det som är socialtjänstens
            uppgift och kanske inte kriminalvårdens, som har en helt annan
            roll att spela i rättsväsendet.
          </note>
          <note>
            Det är ganska intressant att moderaterna hela tiden hävdar att
            detta med överlämnande till socialtjänst är misslyckat. Vi fick
            ett speciellt fall refererat. Den här personen återkom igen och
            igen, vilket skulle vara ett bevis för att överlämnande till socialtjänst
            var fullständigt omöjligt. I stället för att diskutera vad socialtjänsten
            ska göra och hur man kan förbättra den, vilket jag tycker är den
            rimliga debatten, vill man att kriminalvården ska ta hand om detta.
            Om man ska använda moderaternas resonemang borde det i rimlighetens
            namn vara oerhört viktigt för dem att avskaffa fängelsestraff.
            Är det någonting vi har statistik på är det att väldigt många
            blir återfallsförbrytare. Vi vet också att ju längre straff man
            har, desto större är risken att man återkommer till fängelset.
          </note>
          <note>
            Men i det fallet förordar moderaterna i stället hela tiden längre
            och längre straff och att det ska vara fasthet och konsekvens.
            Om inte påföljden fungerat borde moderaterna fundera över om fängelse
            fungerar. Det handlar egentligen inte om det, utan om vilken syn
            man har på brott och straff. Även om man inte säger det tydligt
            anser ju moderaterna att de som begår brott ska straffas även
            om de är unga. Det är inte vård och behandling det handlar om.
            Vore det så skulle man ha en helt annan syn på det här.
          </note>
          <note>
            Sedan, fru talman, skulle jag vilja lyfta fram frågan om drogtester
            på dem som är under 15 år. Ingemar Vänerlöv har framhållit den
            här frågan väldigt mycket i den här debatten. Jag måste ändå ta
            upp att det finns saker som inte har framkommit och som
          </note>
          <note>
            Ingemar Vänerlöv uppenbarligen heller inte har tittat närmare
            på.
          </note>
          <note>
            Om det nu skulle vara så viktigt och så effektivt att drogtesta
            ungdomar under 15 år och om det är ett medel som kan användas
            för att ge möjlighet till rehabilitering, vi räddar någons liv,
            skulle jag vilja veta: Har Ingemar Vänerlöv tittat närmare på
            statistiken för dem som är över 15 år? Om vi tittar på 15-
          </note>
          <note>
            ringar som drogtestats, som blivit påträffade med droger när
            polisen tagit dem, kan vi fråga hur många av dem som fått vård
            och behandling. För hur många av dem är det här ett effektivt
            medel?
          </note>
          <note>
            Jag tror att det är detta vi behöver diskutera när det gäller
            drogproblematiken. Trots att vi upptäcker många unga människor
            med drogproblem finns det i dag inte vård och behandling. De här
            insatserna finns inte. Det har skurits ned överallt. Det är det
            stora problemet, inte att vi behöver testa dem ännu tidigare.
          </note>
          <note>
            Vi måste ju se vad vi uppnår med de tester vi redan gör. Där
            tycker jag att det är stora problem. Det går åt stora resurser
            för att testa, samtidigt som vi minskar resurserna till vård och
            behandling. Där är det oerhört viktigt att titta på vad det är
            vi ska satsa på. Vilka åtgärder är viktiga för att långsiktigt
            uppnå ett minskat narkotikamissbruk?
          </note>
          <note>
            Det är inte som jag hörde från talarstolen, Ingemar
          </note>
          <note>
            Vänerlöv. Om en polisman i dag påträffar en tolvåring som han
            skäligen misstänker - för det var ju bara då man skulle få testa
            - är drogpåverkad, så att man egentligen skulle vilja testa, har
            han också skyldighet att plocka upp den unge från den miljön och
            köra hem honom eller henne till föräldrarna. Med föräldrarnas
            medgivande får vi faktiskt ta ett drogtest på dem som är under
            15 år. De föräldrar som svarar nej när polisen kommer hem med
            en drogpåtänd tolvåring och säger "vi har skälig misstanke att
            det här barnet är drogpåverkat, och vi tycker att ni borde ge
            ert medgivande så att vi kan ta ett drogtest", hade inte reagerat
            även om polisen hade kommit hem med en papperslapp och sagt att
            man har testat och att ert barn är påverkat. Jag vet inte riktigt
            vad det är för värld man lever i när man tror att ett test som
            polisen tar och en papperslapp skulle förändra drogsituationen
            och rädda några. Det handlar om helt andra insatser.
          </note>
          <note>
            Jag tror att den stora faran är när man tror att rättsväsendet
            och tvångsmedel ska hjälpa till att lösa sociala problem och när
            man inte ser att man samtidigt skär ned på område efter område.
            Vi vet att det har effekt på våra unga när de växer upp. Men vi
            skär ned på den sidan, och vi svarar våra ungdomar med att vi
            tillåter drogtester på barn, vi låter polisen jaga er i mycket
            större utsträckning, vi låter polisen hämta hem er osv. Samtidigt
            tar vi bort deras fritidsgårdar, vi tar bort deras drogfria alternativ.
          </note>
          <note>
            Då kommer vi att få ungdomar som snarare vänder sig mot samhället.
            Och det är ingen bra grund för att bekämpa ett påbörjat drogmissbruk.
            De tar avstånd från polis, från socialtjänst, från vuxenvärlden
            därför att de upplever en repressiv hållning. Tar vi bort allting
            som har betydelse för dem kommer vi bara att misslyckas. Därför
            Ingemar Vänerlöv tror jag inte att det här är rätt väg att gå.
          </note>
          <note>
            Genom att göra det här och inte möta de andra behov som verkligen
            finns, genom att inte undersöka hur drogtester på dem som är mellan
            15 och 18 år används och utvecklas förlorar de bara tilltron ännu
            mer. Vad ger det för signaler när den 15-åring som redan har testats
            positiv tre gånger fortfarande inte får någon vård och behandling?
            Det är där vi ska vara vaksamma.
          </note>
          <note>
            Med detta, fru talman, vill jag yrka bifall till förslagen i
            utskottets betänkande.
          </note>
          <note type="speaker">
            Anf. 226 INGEMAR VÄNERLÖV (kd) replik:
          </note>
          <note>
            Fru talman! Redan 1995, Alice Åström, förordade faktiskt Rikspolisstyrelsen
            att det skulle vara möjligt med provtagning på ungdomar under
            15 år när det gällde just narkotikamissbruk.
          </note>
          <note>
            Alice Åström nämnde att behandling saknas. Om man skulle råka
            få testa en mängd ungdomar som är under 15 år, skulle det inte
            leda så långt därför att behandlingsalternativ saknas. Det kan
            man ju vända på. Antag att det skulle visa sig att många ungdomar
            hade positiva drogtest! Då är jag övertygad om att myndigheterna
            måste ta tag i det hela och se till att det blir fler behandlingsmöjligheter.
          </note>
          <note>
            Alice Åström sade också att om föräldrar ej fungerar är det meningslöst.
            Det var jag inne på i mitt anförande. När inte föräldrar räcker
            till är det ju samhället som får gripa in. Då blir det socialtjänsten
            som måste ta över ansvaret.
          </note>
          <note>
            Jag var också inne på att ett positivt drogtest i sig är av mycket
            begränsat värde. Det nämnde jag faktiskt i anförandet. Det kan
            bli värdefullt först om det, som jag sade, kan vara startskottet
            för en samverkan mellan föräldrar och socialtjänst för att föra
            den unge upp till ett normalt liv igen.
          </note>
          <note>
            Jag skulle dock vilja avsluta den här repliken med att kort fråga
            Alice Åström om hon tror att narkotikamissbruk kan upptäckas tidigare
            än i dag om det blir tillåtet med provtagning på ungdomar under
            15 år då man kan räkna med att de har använt droger.
          </note>
          <note type="speaker">
            Anf. 227 ALICE ÅSTRÖM (v) replik:
          </note>
          <note>
            Fru talman! Jag ska börja med den sista frågan.
          </note>
          <note>
            Nej, jag tror inte att det kan upptäckas så mycket tidigare.
            Jag anser att det är fullständigt absurt att säga att i det ögonblick
            en polisman ser 12-13-
          </note>
          <note>
            åringar som uppträder så att man anser att de är påtagligt drogpåverkade
            måste man ha ett papper på det.
          </note>
          <note>
            Jag tycker att det är självklart att socialtjänst, polis, vuxenvärlden
            runt omkring agerar utifrån att det här barnet har problem. Tvånget
            att göra testet tror jag inte leder till att man upptäcker någonting.
            Som
          </note>
          <note>
            Ingemar Vänerlöv säger ska polisen redan ha en skälig misstanke.
            När en polis har en skälig misstanke anser jag att man har upptäckt
            ett drogproblem. Jag tror inte att man ska använda tvångsmedelslagstiftningen
            till det.
          </note>
          <note>
            Ingemar Vänerlöv sade att om vi nu får massor av positiva drogtester
            bland unga kanske vi kan börja bygga ut missbrukarvården. Men
            jag tyckte faktiskt att Ingemar Vänerlöv på ett utmärkt sätt i
            kammaren föredrog statistiken på hur drogmissbruket har ökat,
            att olika undersökningar mycket klart visar det. Jag menar att
            den statistiken och det underlaget har vi redan.
          </note>
          <note>
            Men behandlingsinsatserna har inte ökat när det gäller de här
            grupperna under de här åren. De har minskat, och jag tror att
            det finns ett samband mellan minskade behandlingsinsatser, minskade
            insatser för unga över huvud taget och det ökade drogmissbruket.
          </note>
          <note>
            Där tror jag att man har ett samband. Det är det som är viktigt
            att lyfta fram, inte att vi ska ge polisen tvångsmedel för att
            drogtesta dem som är under 15 år.
          </note>
          <note type="speaker">
            Anf. 228 INGEMAR VÄNERLÖV (kd) replik:
          </note>
          <note>
            Fru talman! Alice Åström menade att det är alldeles för klent
            beställt med behandlingsinsatserna i dag. Jag menade att om det
            visar sig att en utökad provtagning ger vid handen att fler ungdomar
            faktiskt ägnar sig åt det här missbruket blir det naturligt att
            ytterligare bygga ut de insatser som i dag finns. Jag menade inte
            att det inte finns någonting i dag.
          </note>
          <note type="speaker">
            Anf. 229 ALICE ÅSTRÖM (v) replik:
          </note>
          <note>
            Fru talman! Det är inte jag som påstår att behandlingsinsatserna
            inte finns. Jag hoppas verkligen att
          </note>
          <note>
            Ingemar Vänerlöv, som har ett engagemang i de här frågorna, är
            mycket väl medveten om hur situationen ser ut och hur nedskärningarna
            har gjorts under de senaste åren. Det är det som är så farligt.
            Först ville vi ha tester för dem som var mellan 15 och 18, och
            vi införde det. Nu genomför vi en massa tester på de här unga
            människorna mellan 15 och 18 år. Samtidigt skär vi ned möjligheterna
            för dem att få behandling och vård.
          </note>
          <note>
            Vi ser att missbruket fortsätter att öka. Jag tror att det fortsätter
            att öka beroende på att det är för dåligt med insatser mot det.
            Då säger vi att vi ska testa nästa grupp också. Om det visar sig
            att det finns problem där också ska vi titta på behandlingsinsatser.
            Jag säger att vi har ett ansvar för dem som redan har ett upptäckt
            missbruk och finns hos socialtjänsten. Vi har ett ansvar för dem
            som är mellan 15 och 18 år och där tester har visat att de har
            ett missbruk. På Mariapol möter man en massa ungdomar. Vi tar
            inte ens ansvar för att de får vård och behandling. Det tycker
            jag är oerhört allvarligt. Det är där man måste göra insatserna.
          </note>
          <note>
            Jag är inte beredd att ställa upp på en politik där man säger
            att för att vi ska visa styrka i kampen mot missbruket hos de
            unga och rädda deras liv ska vi stifta en liten lag som ger polisen
            möjlighet att använda tvångsmedel. Det tycker jag är att fly undan
            problemet. Vi måste möta de behov som finns. Det är först då vi
            kan komma någonstans med drogbekämpningen. Det gör vi inte genom
            att ge polisen möjligheter att testa. Det har ingen större betydelse.
            Det handlar om de insatser vi kan göra för de barn som tydligt
            signalerar att de har problem.
          </note>
          <note type="speaker">
            Anf. 230 YVONNE OSCARSSON (v):
          </note>
          <note>
            Fru talman! Jag ska börja med en sak som Ingemar Vänerlöv talade
            om. Det gäller detta att det har pratats på radio om, och det
            har även stått på våra löpsedlar, att polisens resurser minskar
            när det gäller narkotika. Margareta Sandgren och jag har varit
            på
          </note>
          <note>
            Rikspolisstyrelsens styrelse i dag, och där tog vi upp den här
            frågan. Vi var lika oroade som Ingemar Vänerlöv är. Vi fick väldigt
            tydlig information om att resurserna inte är neddragna när det
            gäller detta. Däremot har man förändrat organisationen när det
            gäller närpolisreformen. Man jobbar på ett annorlunda sätt än
            vad man har gjort tidigare. Rikspolischefen var mycket tydlig
            och sade att resurserna till polisen när det gäller narkotikan
            inte har minskat. Jag ville gärna berätta att det var det svar
            vi fick i dag.
          </note>
          <note>
            Vänsterpartiets grundinställning är att alla föräldrar gör så
            gott de kan och förmår och att ingen vill sina barn illa. Däremot
            gör vi ändå våra barn illa ibland. Orsakerna är olika, och många
            har redan nämnt detta. Det kan handla om missbruk, psykisk sjukdom,
            fysisk sjukdom, krissituationer som skilsmässa med efterföljande
            vårdnads- och umgängestvister, arbetslöshet m.m. Det kan också
            bero på att vi som föräldrar inte har fått lära oss av våra egna
            föräldrar hur ett föräldraskap ska se ut.
          </note>
          <note>
            Det är ju inte så att t.ex. barn till alkoholister insett allt
            det negativa med att dricka för mycket alkohol. Tvärtom brukar
            det ju vara så att barn till alkoholister dricker mer än barn
            till andra föräldrar. Jag brukar ibland tänka att det skulle vara
            enkelt om vi bara ärvde de bra och positiva sidorna från våra
            föräldrar. Men tyvärr har vi ingen sådan selektiv förmåga, utan
            vi ärver hela rubbet.
          </note>
          <note>
            Många barn växer upp med för lite kontakt med en av eller båda
            sina föräldrar. I brottsförebyggande syfte är det mycket allvarligt.
            Vi vet att kriminella män ofta saknar kontakt med sina pappor,
            och här finns det mycket att göra.
          </note>
          <note>
            Nu i helgen var jag på ett seminarium och träffade olika mansjourer
            från hela landet. Där berättade man om ett syndrom som ofta inträffar
            vid skilsmässor där till synes kloka och förståndiga människor
            inte ser till barnens bästa utan huvuddelen av tid och energi
            ägnas åt att strida med den andra parten, och man glömmer bort
            barnets primära behov. Det här måste man i mycket högre grad lära
            sig så att man kan hantera detta i förskolan, skolan och socialtjänsten.
            Man måste vara medveten om att det blir så här i vissa familjer.
          </note>
          <note>
            Vi hoppar längre och längre, vi springer fortare och fortare,
            vi åker ut i rymden och till månen. Snart kan vi väl åka charterresa
            till månen, i alla fall de som har råd. Men vi har inte lärt oss
            hur vi ska ta hand om våra barn. Vi i Vänsterpartiet anser att
            våra barn är allas barn. Alla barn i det här samhället som far
            illa är vårt gemensamma ansvar.
          </note>
          <note>
            Jag tycker att det har varit en bra debatt i dag.
          </note>
          <note>
            Ofta debatterar vi ett litet begränsat område som är väldigt
            viktigt, och vi glömmer att se helheten. Vi försöker förstå sammanhang
            och pratar om tidiga insatser som är till bäst nytta. Vänsterpartiet
            anser att våra barn är allas vårt ansvar. Om mina barns pappa
            och jag inte orkar med vår föräldraroll skulle jag vilja att det
            gemensamma grep in så tidigt som möjligt för att med så små medel
            som möjligt hjälpa och stödja oss i vår föräldraroll till våra
            barns fördel. Då skulle vi slippa att stå här och prata om stora
            allvarliga insatser som de vi debatterar i dag.
          </note>
          <note>
            Insatser måste riktas mot grundproblemet, men också mot symtomen.
            Jag nämnde t.ex. förut att alkoholisterna måste få hjälp samtidigt
            som barnen till alkoholisterna måste få hjälp. Det görs mycket
            gott arbete i dag på många olika håll i samhället, men förskola,
            skola, fritidshem, sjukvård, arbetsplatser, kyrkor, kommunikationer
            av olika slag, alkohol- och narkotikapolitik, ideella föreningar
            och organisationer måste vävas in i ett sammanhang för att vi
            på bästa sätt ska hitta lösningar som är effektivt brottsförebyggande.
            Vi tror att mer resurser är nödvändiga, men vi tror också att
            det krävs förändringar i attityder, värderingar och samarbetsformer.
            Alla som jobbar med barn och ungdomar måste komma överens om gemensamma
            förhållningssätt. Det är viktigt att man tillsammans kommer fram
            till bra handlingsplaner för att lösa detta på bästa sätt.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 5 april.)
          </note>
          <note>
            15 § (forts. från prot. 87) Arbetstid och ledighet från anställning
            m.m. (forts. AU9)
          </note>
          <note type="speaker">
            Anf. 231 BARBRO FELTZING (mp):
          </note>
          <note>
            Fru talman! Vad ska man göra för att minska stressen i arbetslivet?
            Stressen kostar i dag 70 miljarder om året i sjukskrivningar.
            På nyheterna alldeles nyss kunde vi höra att sjukfrånvaron i landstingen
            ökar hela tiden. Det är vanligt att sjukskriva sig en dag per
            vecka på vissa sjukhus.
          </note>
          <note>
            En daglig arbetstidsförkortning är det som behövs nu för att
            råda bot på den rådande situationen. Människor som arbetar i vården
            kommer till mig och säger:
          </note>
          <note>
            Nu orkar vi inte mer. Gör något! Vi vill ha en kortare arbetsdag.
          </note>
          <note>
            På grund av tidigare neddragningar får de som arbetar öka sina
            arbetstakt. Fler och fler uppger i undersökningar att de inte
            kan kontrollera arbetstakten på sin arbetsplats, enligt Arbetarskyddsstyrelsen.
            Sedan
          </note>
          <note>
            1980 har medelarbetstiden ökat med 8 %. Det visar att svensken
            arbetar alltmer. Bara en av tio LO-
          </note>
          <note>
            arbetare orkar arbeta till 65 års ålder.
          </note>
          <note>
            Dagen samhällsutveckling är inte socialt hållbar.
          </note>
          <note>
            Vi behöver mer tid för socialt liv och tillfälle att engagera
            oss i samhället utanför familjen också.
          </note>
          <note>
            Fru talman! Arbetstidsförkortningar har genomförts i en mängd
            kommuner i Sverige. Det finns 20
          </note>
          <note>
            års erfarenhet av arbetstidsförkortningar i länder som
          </note>
          <note>
            Finland, Danmark, Norge, Frankrike, Holland och
          </note>
          <note>
            Tyskland.
          </note>
          <note>
            Vid ett försök med sextimmarsdag som genomförts inom vården i
            Helsingborg fick 120 vårdbiträden och undersköterskor heltidsveckan
            sänkt från 37
          </note>
          <note>
            till 30 timmar. "Heltidarna" gick ned i arbetstid och
          </note>
          <note>
            "deltidarna" gick upp i lön. Reformen gick ihop ekonomiskt redan
            efter det första året. Med sextimmarsdagen ökade produktiviteten
            så mycket att den betalade arbetstidsförkortningen med råge. Produktiviteten
            ökade med 11 % och på så vis bekostade de anställda själva sin
            arbetstidsförkortning med ökad produktivitet.
          </note>
          <note>
            Detta är grundat på en utredning av forskaren Leif
          </note>
          <note>
            R. Jönsson. Utredningen visar också en noga mätt arbetsmiljövinst
            med sextimmarsdagen. Den bestod i att förekomsten av smärta i
            nacke och skuldror minskade från 57 % till 39 %.
          </note>
          <note>
            Fru talman! Vi kan från denna utredning bl.a. se att en arbetstidsförkortning
            leder till sänkta sjukskrivningsnivåer, vilket är något att tänka
            på när man hör dagens siffror från våra landsting.
          </note>
          <note>
            Miljöpartiet förordar en generell lagstiftad arbetstidsförkortning
            då den är rättvis. Den kommer att sänka heltidsnormen för hela
            arbetsmarknaden och inte endast för vissa privilegierade grupper.
          </note>
          <note>
            Det finns också en jämställdhetsvinst att göra. Var femte anställd
            är deltidsarbetande. Av Sveriges kvinnor arbetar 40 % deltid.
            Om männen arbetade lite mindre skulle kvinnorna kunna öka sin
            arbetstid.
          </note>
          <note>
            En arbetstidsförkortning skulle också utjämna en del av de ekonomiska
            ojämlikheterna mellan könen.
          </note>
          <note>
            Som det nu är har kvinnorna i stor utsträckning bekostat sin
            arbetstidsförkortning själva.
          </note>
          <note>
            Fru talman! I arbetsmarknadsutskottets betänkande finns ett tillkännagivande
            utifrån en motion från
          </note>
          <note>
            Miljöpartiet om en skärpning av föräldraledighetslagen. Detta
            är välkommet. Jag är glad över att utskottet ställer sig bakom
            skärpningen av lagen som innebär att gravida och föräldralediga
            skyddas från uppsägning vid arbetsbrist. Utskottet tillkännager
            till regeringen att skyddet ska stärkas för de arbetstagare som
            väljer att utnyttja sin lagliga rätt till ledighet i samband med
            föräldraskap.
          </note>
          <note>
            Föräldraledighetslagen är svag i vissa delar och ger inte det
            skydd som fordras för föräldralediga. Om arbetsgivaren kan formulera
            andra skäl till en uppsägning än föräldraledigheten ger lagen
            inget skydd.
          </note>
          <note>
            Därför måste skyddet utformas så att det inte till någon del
            utgör ett godtagbart skäl för negativa åtgärder. EG-direktivets
            bevisbörderegel bör gälla även i föräldraledighetslagen liksom
            i diskrimineringslagarna.
          </note>
          <note>
            Moderaternas reservation i detta ärende tycks mig något besynnerlig.
            Moderaterna skriver i sin reservation att arbetsgivaren ska komma
            överens med arbetstagaren om hur omfattande en föräldraledighet
            bör vara och när den ska tas ut. Självklart är det bra om man
            kan komma överens. Men jag trodde inte man själv bestämmer exakt
            när en baby kommer till världen. Och det är väl en innerlig tur
            att vi har lagar som talar om hur mycket vi kan ta ut i föräldraledighet.
            Detta om något är en stor jämställdhetsfråga.
          </note>
          <note>
            Fru talman! I betänkandet berörs också Miljöpartiets motion om
            ett friår mitt i livet. Statskontorets utredning om friåret kom
            precis innan detta betänkande lades fram och utskottet ville därför
            inte behandla motionen i nuläget, liksom de flesta av de motioner
            som tagits upp, som kommer att ingå i den nyligen tillsatta Arbetstidsutredningen.
          </note>
          <note>
            Jag vill ta upp lite om friåret som ligger Miljöpartiet varmt
            om hjärtat. Statskontoret fick i uppdrag att granska det försök
            med friår som utförts i Trelleborg och i Danmark under flera år.
          </note>
          <note>
            Statskontorets utredning pekar på flera positiva effekter. Det
            danska försöket pågick under flera år under större delen av 90-talet,
            och ca 20 000 personer har deltagit. Trelleborgsförsöket pågick
            under två år och omfattade 350 personer.
          </note>
          <note>
            Miljöpartiet föreslår att en anställd kan ta ledigt upp till
            ett år och få 85 % av sin a-kassa medan en arbetslös går in på
            den lediga platsen med lön. Man ska inte vara bunden till att
            utföra något speciellt. Det kan vara fråga om återhämtning vid
            stress, om tid till att umgås med familjen eller om att utbilda
            sig.
          </note>
          <note>
            Utredningen visar alltså på flera positiva sidor och även negativa.
            Men de positiva sidorna överväger i utredningen. De ekonomiska
            fördelarna för den som tar tjänstledigt - som kallas för medarbetare
            - är minskade omkostnader. Nackdelarna är att det kan bli inkomstbortfall
            när man är ledig. Icke-ekonomiska fördelar är ökad livskvalitet,
            minskad eller flexibel arbetstid, personlig utveckling, mer fritid,
            familjeomsorg, återhämtning och insatser för arbetslösa. Negativa
            konsekvenser är att det i bristyrken är risk för karriärhinder
            och minskad kontakt med arbetet.
          </note>
          <note>
            För den som kommer in som arbetslös och får jobb är de ekonomiska
            fördelarna att man får avtalsenlig lön. Man kvalificerar sig för
            a-kassa. Det har visat sig i Danmark och i Trelleborgsförsöket.
            Det negativa kan vara att det är ett deltidsvikariat. Ickeekonomiska
            fördelar är ökade kvalifikationer för de som kommer in. De får
            en arbetslivserfarenhet, en kontaktyta mot arbetslivet och en
            ökad personlig motivation. Det negativa är att det kan leda till
            minskat arbetssökande.
          </note>
          <note>
            För vikarien innebär friåret en ökad självkänsla och ökad motivation.
            Samtidigt får man en chans att få in en fot på arbetsmarknaden.
            Det är det som överväger.
          </note>
          <note>
            De största skillnaderna mellan det danska friåret och Trelleborgsförsöket
            var att det danska friåret innebar att man till slut bara fick
            60 % av a-kassan.
          </note>
          <note>
            Det började med 100 %, men man sänkte det så småningom. Där fick
            man ganska lite när man var ledig.
          </note>
          <note>
            Men det kan man ta igen med andra saker. Man tyckte ändå att
            detta var bra.
          </note>
          <note>
            I Trelleborg tog man till otraditionella medel.
          </note>
          <note>
            Man fick 100 % när man var ledig.
          </note>
          <note>
            För företagen innebär det här en mer flexibel och anpassad personalförsörjning
            och möjlighet till rotation. Företagen får också genom friåret
            ökade möjligheter att överbrygga produktionsnedgångar. Genom att
            behålla arbetsförhållandena undviker man framtida omkostnader
            för rekrytering.
          </note>
          <note>
            Friåret kan också främja kvinnligt företagande i och med att
            kvinnor ofta är mer försiktiga när det gäller att ta lån än män.
            Ofta begär kvinnor kanske
          </note>
          <note>
            50 000 kr i lån, medan en man gladeligen begär 1
          </note>
          <note>
            miljon för att starta ett företag.
          </note>
          <note>
            Med det här, fru talman, vill jag yrka bifall till reservation
            4 i betänkandet.
          </note>
          <note>
            Anf. 232 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag har en fråga till Barbro Feltzing.
          </note>
          <note>
            Hur ska man i dagens situation, när det redan är brist på arbetskraft,
            klara av rekryteringen?
          </note>
          <note>
            En del tror jag säkert att man kan klara av genom att deltidsarbetslösa
            får gå upp i tid och får mertid i det förslag som Barbro Feltzing
            redovisar.
          </note>
          <note>
            Men många har redan gått över från vårdyrkena till annan verksamhet.
            Sedan är det också svårt att rekrytera ungdomar till utbildningarna.
            Jag bara undrar lite grann hur Barbro Feltzing har tänkt sig det.
          </note>
          <note type="speaker">
            Anf. 233 BARBRO FELTZING (mp) replik:
          </note>
          <note>
            Fru talman! Det gäller som sagt var att kompetensutbilda arbetskraften.
            Det håller vi på med bl.a.
          </note>
          <note>
            genom Kunskapslyftet och andra utbildningsinsatser när det gäller
            en arbetstidsförkortning, om det var det
          </note>
          <note>
            Margareta Andersson menade.
          </note>
          <note>
            Jag räknar också med att det för ca 30 % av den frigjorda tiden
            kommer att behövas ny arbetskraft när man tittar på en arbetstidsförkortning.
            Det gäller bl.a.
          </note>
          <note>
            kompetens men också deltidsarbete. Arbetskraftsbrist är det kanske
            i de tre delar av Sverige där den största befolkningen finns.
            Däremot finns det mycket arbetskraft på andra ställen i landet.
            Det finns också många människor som går i utbildning som gärna
            vill ha arbete men som tack vare arbetslivserfarenheten kanske
            läser på universitetet. Det finns en stor potentiell styrka i
            det.
          </note>
          <note>
            Anf. 234 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag tvivlar på att Barbro Feltzing har riktigt rätt.
            Just vårdpersonal har en speciell yrkeskunskap. Många behöver
            dessutom också en legitimation för att få utföra arbetsuppgifterna.
            Det är alltså inte så enkelt att ta någon från ett område och
            flytta över till vården.
          </note>
          <note>
            Därför tror jag att det i vården kan vara ganska knepigt att
            fylla luckorna efter 30 %. Tyvärr är det också så inom vården
            att även inom de områden där det finns andra arbetslösa är det
            stor brist på vårdpersonal och skolpersonal. Jag kommer själv
            från ett sådant område. Att rekrytera vikarier och även att nyrekrytera
            personal för fasta anställningar är ganska knepigt i dag.
          </note>
          <note type="speaker">
            Anf. 235 BARBRO FELTZING (mp) replik:
          </note>
          <note>
            Fru talman! Jag sade i mitt anförande att det genomfördes ett
            sextimmarsförsök inom vården i Helsingborg. Där var det 120 vårdbiträden
            och undersköterskor som fick heltidsveckan minskad från 37
          </note>
          <note>
            till 30 timmar. Heltidarna gick ned i arbetstid, men deltidarna
            gick upp i lön, och man täckte upp.
          </note>
          <note>
            Regeringen gick nu ut med att man ska lagstifta om att deltidarna
            ska få heltid. Men jag kan se att alla de deltider som finns kommer
            att täcka arbetstidsförkortningen och kompetensutbildningen ganska
            bra.
          </note>
          <note>
            Det är det svar som jag har.
          </note>
          <note>
            Jag tror att även Margareta Andersson är för en arbetstidsförkortning.
          </note>
          <note type="speaker">
            Anf. 236 CHRISTEL ANDERBERG (m) replik:
          </note>
          <note>
            Fru talman! Vad vi nu har hört är ju en enda stor lovsång till
            arbetstidsförkortningens välsignelser.
          </note>
          <note>
            Ändå satt ju Barbro Feltzing med i den Segelströmska arbetsgruppen
            som för ett år sedan lade fram en rapport vars slutsatser var
            att en lagstiftad arbetstidsförkortning varken var en realistisk
            eller en önskvärd lösning. Då kan man ju undra vad det är som
            har hänt i sak under det här året som har fått Barbro Feltzing
            att så ändra uppfattning.
          </note>
          <note>
            I den här rapporten så talar ni om att en arbetstidsförkortning
            med hänsyn till den demografiska utveckling som vi har skulle
            ge upphov till stora problem när det gäller välfärdssektorn. Det
            skulle vara svårt att upprätthålla välfärden inom skola, vård
            och omsorg. Men då säger man i denna rapport att man kan lösa
            det problemet genom att de människor som blir berövade en del
            av sin betalda arbetstid i stället mer eller mindre ska tvingas
            att gå in och göra obetalda arbetsinsatser. Tycker Barbro Feltzing
            att detta är att öka människors livskvalitet? Tycker Barbro
          </note>
          <note>
            Feltzing att detta är ett stort steg framåt för jämställdheten?
            Det är väl knappast unga IT-ingenjörer som ni ska tvinga att göra
            obetalda dagsverken i vården, utan det blir väl förmodligen kvinnorna
            som får stå för det, antar jag?
          </note>
          <note type="speaker">
            Anf. 237 BARBRO FELTZING (mp) replik:
          </note>
          <note>
            Fru talman! Såvitt jag förstår menar Christel Anderberg att det
            står att ingen vill ha en tvingande lagstiftning. Det är det ingen
            som har föreslagit heller. Men däremot kommer man till slutsatsen
            att en lagstiftning är nödvändig och att staten ska vara med och
            hjälpa till att betala den. Men hur den ska se ut är inte sagt
            i den rapport som vi lade fram och som heter
          </note>
          <note>
            Kortare arbetstid - för och emot. Då kan man ju som
          </note>
          <note>
            Christel Anderberg som är moderat naturligtvis alltid ta fram
            de negativa egenskaperna, medan jag kanske tar fram de positiva
            egenskaperna.
          </note>
          <note>
            Jag kan säga att en lagstiftning som är generell och som vi vill
            ha kommer att ge möjlighet för alla grupper att få en lagstiftad
            arbetstidsförkortning, även dem som har låga löner. Men om man
            i stället bara gör en arbetstidsförkortning via avtal så kommer
            bara de som har höga löner att kunna få en arbetstidsförkortning.
            Man kommer inte att prioritera dem med låga inkomster.
          </note>
          <note type="speaker">
            Anf. 238 CHRISTEL ANDERBERG (m) replik:
          </note>
          <note>
            Fru talman! Jag fick inte svar på min fråga. Det fick jag inte
            från Camilla Sköld Jansson heller för en vecka sedan. Men jag
            vill gärna ha svar på den frågan. Vill ni tvinga människor att
            avstå från betald arbetstid för att de i stället ska göra obetalda
            samhällsinsatser?
          </note>
          <note>
            För mig som är jurist är det lite främmande att tala om lagstiftning
            som inte är tvingande. Lagstiftning är tvingande. Och Barbro Feltzing
            sade själv nyss att det inte går att lita till avtal, eftersom
            en arbetstidsförkortning då inte kommer att komma alla grupper
            till del. Men när det gäller stora grupper på arbetsmarknaden
            så är inte deras problem att de jobbar för mycket, utan deras
            största problem är att de inte klarar sin försörjning. I ett läge
            där redan 200 000 hushåll är beroende av socialbidrag för sin
            försörjning, och där en arbetstidsförkortning riskerar att fördubbla
            den siffran, tycker då Barbro Feltzing att hon har rätt att sätta
            sig som förmyndare över alla dessa människor som faktiskt inte
            vill ha en tvingande arbetstidsförkortning?
          </note>
          <note type="speaker">
            Anf. 239 BARBRO FELTZING (mp) replik:
          </note>
          <note>
            Fru talman! Miljöpartiet vill minska normalarbetstiden. Vi vill
            minska den nuvarande normalarbetstiden på 40 timmar med ett par
            timmar i veckan, i ett första steg kanske med en timme. Men helst
            vill vi minska den till en 35-timmarsvecka. Om man minskar normalarbetstiden
            så är det ju normen. Och denna lagstiftning är inte tvingande
            utan dispositiv. Och i och med det har man rätt att genom avtal
            bestämma hur man vill göra inom varje bransch. Men när man minskar
            normalarbetstiden så sänker man hela normen, och det är det som
            är det viktiga i detta sammanhang. Det är alltså absolut inte
            någon tvingande lagstiftning.
          </note>
          <note>
            Jag säger att det är viktigt att lagstifta i dag, eftersom det
            är många som nu har förhandlat sig till kortare arbetstid. Om
            de inte får en lagstiftning här så känner de att de har betalat
            denna arbetstidsförkortning två gånger. Och jag vill alltså svara
            Christel
          </note>
          <note>
            Anderberg att vi vill ha en minskning av normalarbetstiden, och
            det är inte någon tvingande lagstiftning. Den är dispositiv.
          </note>
          <note type="speaker">
            Anf. 240 LAILA BJURLING (s):
          </note>
          <note>
            Fru talman! För ganska precis 15 år sedan var
          </note>
          <note>
            Mona Sahlin i min hemkommun Eskilstuna och berättade för oss
            om sin utredning om arbetstidsförkortning. Då var jag föreståndare
            på ett stort daghem och ordförande i kommunens jämställdhetsdelegation.
            Jag kommer ihåg att jag satt nere i salen och tänkte att det är
            för märkligt att det ska vara så svårt att få fram en arbetstidsförkortning
            - en fråga som det socialdemokratiska kvinnoförbundet då hade
            drivit i 15 år.
          </note>
          <note>
            Tio år senare var jag på samma plats och berättade om den utredning
            som jag var ordförande i, nämligen
          </note>
          <note>
            1995 års arbetstidskommitté, och dess betänkande
          </note>
          <note>
            Arbetstid - längd, förläggning och inflytande, och fortfarande
            fanns det inget förslag om lagstadgad arbetstidsförkortning. Det
            satt säkert någon i salen då också som tyckte att det var för
            märkligt att det ska vara så svårt att få fram en arbetstidsförkortning,
            en fråga som det socialdemokratiska kvinnoförbundet då hade prioriterat
            i 25 år.
          </note>
          <note>
            Vad vi i den utredningen kom fram till var bland mycket annat
            att en kortare arbetstid vore bra ur många aspekter. Det skulle
            vara lättare att kombinera arbetslivet med familjelivet och övrigt
            samhällsliv.
          </note>
          <note>
            Det skulle kunna bidra till större jämställdhet mellan kvinnor
            och män. Och det skulle kunna förändra behovet av samhällets service.
            Utredningen kom också fram till att en arbetstidsförkortning inte
            betalar sig själv utan kostar pengar som någon måste betala.
          </note>
          <note>
            Därför ansåg utredningen att frågan passar bäst att hanteras
            i förhandlingar mellan arbetsmarknadens parter.
          </note>
          <note>
            Där fanns också en mängd andra förslag som hittills märkts genom
            två propositioner, en som handlade om hur EG:s arbetidsdirektiv
            skulle införlivas i svensk lagstiftning och en proposition om
            större makt över arbetstiden för småbarnsföräldrar som väljer
            att vara föräldralediga på deltid. Och så sent som för någon vecka
            sedan debatterade riksdagen den propositionen.
          </note>
          <note>
            Efter valet 1998 ansåg regeringen att det fanns behov av ytterligare
            fördjupning av underlaget i arbetstidsfrågan, och en arbetsgrupp
            tillsattes med Inger
          </note>
          <note>
            Segelström som ordförande. Där ingick bl.a. jag och arbetsmarknadsutskottets
            nuvarande ordförande
          </note>
          <note>
            Sven-Erik Österberg tillsammans med representanter från Vänsterpartiet
            och Miljöpartiet. Vi tog fram den rapport som togs upp tidigare
            i replikskiftet, Kortare arbetstid - för och emot. I den behandlas
            en rad konsekvenser av en arbetstidsförkortning, både positiva
            och negativa. Det blir ofta positiva konsekvenser för individen
            och familjen, men kanske negativa för arbetskraftsutbudet och
            finansieringen av vår välfärd.
          </note>
          <note>
            Efter remissbehandling av den rapporten har regeringen tillsatt
            ytterligare en utredning om arbetstid. Vi hade vårt första sammanträde
            i går. Direktiven till den utredningen är ganska omfattande. Den
            ska bygga vidare på det som kommit fram i tidigare utredningar
            och remissvar.
          </note>
          <note>
            Varför behövs då dessa ständiga nya utredningar i frågan? Varför
            kommer vi inte fram till någon förändring? Det visar vilken svår
            fråga det är.
          </note>
          <note>
            Många debattörer har sin egen sanning, väljer statistik och forskare
            som stämmer överens med den egna uppfattningen och väljer att
            bortse från allt annat. Det är också en fråga som engagerar mängder
            av människor, men det finns många olika uppfattningar om hur man
            ska lösa frågan.
          </note>
          <note>
            Vi har hört i debatten som pågick förra veckan, om någon kommer
            ihåg vad som sades då, vilka skillnader som finns mellan de politiska
            partierna. Vi hör det utanför kammaren, från arbetsmarknadens
            parter.
          </note>
          <note>
            Skillnaderna handlar inte bara om sakfrågan utan också om hur
            frågan ska hanteras, från moderaternas avskaffande av arbetstidslagen
            helt och hållet till andra partiers lagstadgade generella förkortning
            av veckoarbetstiden.
          </note>
          <note>
            Nu har inte världen stått helt stilla i väntan på nya arbetstidsutredningar.
            Det har hänt och händer mycket i avtalen när det gäller arbetstidsfrågan.
            I så gott som alla avtal finns det något skrivet om arbetstiden.
          </note>
          <note>
            Även om lagen säger 40 timmar per vecka är det få som arbetar
            så varje vecka i verkligheten.
          </note>
          <note>
            Det vanligaste är att avtalen säger 40 timmar per helgfri vecka.
            Det motsvarar i genomsnitt 38,5 timmar i veckan. Många grupper
            som jobbar skift eller har nattarbete har ännu kortare arbetstid
            i sina avtal.
          </note>
          <note>
            Inom industrin finns många avtal som ger de anställda rätt att
            välja mellan förkortad arbetstid, tidigare pension eller högre
            lön.
          </note>
          <note>
            Det finns en mängd försök med kortare arbetstid i olika former,
            främst inom den offentliga sektorn men också inom det privata
            näringslivet. Ett intressant projekt pågår just nu bl.a. i Lindesberg.
            Där arbetar hemtjänstpersonalen enligt 3+3-systemet. Det innebär
            att de arbetar tre dagar och är lediga tre dagar osv., utan att
            ta hänsyn till lördagar och söndagar. Hittills är personalen mycket
            nöjd med försöket. Så är det i och för sig nästan alltid när man
            får vara med i en försöksverksamhet. Jag hoppas att den nya arbetstidsutredningen
            kan titta närmare på den verksamheten.
          </note>
          <note>
            På många arbetsplatser har personalen fått mycket större makt
            över sin arbetstids förläggning. Det kan kallas tvättstugeschema,
            periodplanerad arbetstid, time care eller något annat. Gemensamt
            för dem alla är att det utifrån verksamhetens behov fastställs
            hur många som behöver vara i tjänst. Därefter får de anställda
            själva välja vilka tider de ska arbeta. Trots att det inte innebär
            kortare arbetstid upplever många anställda det som om de jobbar
            mindre när de själva får bestämma när arbetet utförs. Det gör
            att de kan få arbete och familjeliv att gå ihop på ett bättre
            sätt. De får bitarna i sitt livspussel att passa lite bättre.
          </note>
          <note>
            Fru talman! På Arbetets museum i Norrköping visades nyligen en
            utställning om människors visioner för yrkeslivet. Besökarna kunde
            bl.a. på ett lekfullt sätt testa hur det känns att stressa när
            man matar någon.
          </note>
          <note>
            Fyra käftar sitter på en ställning som snurrar runt, medan munnarna
            mekaniskt öppnas och stängs. Besökaren ska slänga in rätt antal
            olikfärgade bollar utan att de hamnar utanför. Testet visar hur
            en undersköterska kan känna sig när hon måste skynda sig med att
            ge mat och medicin till patienterna, skynda sig i stället för
            att i lugn och ro kunna prata, mata och vårda. Det är ett exempel
            på hur stressen i arbetslivet breder ut sig alltmer. Vi vet att
            i synnerhet kvinnor i vården och omsorgen, men även den manligt
            dominerade polisen, drabbas hårt av utbrändhet och ökande sjukskrivningar.
          </note>
          <note>
            Vill man göra det lätt för sig kan man, som Miljöpartiet, kräva
            kortare arbetstid för att komma till rätta med stressen i arbetslivet.
            Men är det lösningen? I
          </note>
          <note>
            den forskning som jag har kommit i kontakt med finns ingenting
            som tyder på att de som i dag har kortare arbetstid, dvs. deltidsanställda,
            har lägre sjukfrånvaro eller känner mindre stress i arbetslivet
            än de heltidsanställda. Det är klart att det är lättare att stå
            ut med stressen på deltid än på heltid. Men är det så vi ska lösa
            problemet? Är det inte så att arbetstakten måste bli lägre, så
            att alla orkar med sitt arbete utan att bli sjuka?
          </note>
          <note>
            Inom några få år börjar 40-talisterna gå i pension.
          </note>
          <note>
            Enligt Kommunförbundets beräkningar skulle kommunerna behöva
            rekrytera varenda en av de ungdomar som går ut skolan. Alla inser
            det orimliga i detta.
          </note>
          <note>
            Enligt rapporten Kortare arbetstid - för och emot är risken stor
            att vi får för få människor som vill och kan arbeta med vår välfärd.
            En generell arbetstidsförkortning skulle i stället kunna öka pressen
            och arbetstakten för de anställda. Rapporten visar att man måste
            vara mycket noga med hur en arbetstidsförkortning genomförs.
          </note>
          <note>
            Samtidigt som vi pratar om brist på arbetskraft tar vi inte hand
            om de människor som vill arbeta mer.
          </note>
          <note>
            Det finns fortfarande en alltför stor grupp som står helt utanför
            arbetsmarknaden, och det har vi behandlat i ett annat betänkande.
            Men på arbetsmarknaden finns också 250 000 kvinnor som har tröttnat
            -
          </note>
          <note>
            250 000 kvinnor som tvingas arbeta mindre än de vill,
          </note>
          <note>
            250 000 kvinnor som är ofrivilligt deltidsarbetande.
          </note>
          <note>
            Dessa kvinnor behöver mer pengar för sin försörjning. Dessa kvinnor
            vill inte sänka sin arbetstid, de vill öka den i stället. Detta
            är ett stort problem och en stor skam att vissa branscher inte
            kan erbjuda sina anställda ett heltidsjobb. Det märkliga är att
            det nästan enbart handlar om kvinnodominerade branscher.
          </note>
          <note>
            Regeringen kommer att tillsätta en utredare som ska pröva om
            det måste till lagstiftning för att komma till rätta med den ofrivilliga
            arbetslösheten och det stora slöseri med arbetsvilja som det innebär.
          </note>
          <note>
            Slutligen vill jag ta upp frågan om småbarnsföräldrarnas situation
            på arbetsmarknaden. Vi har hört flera partiföreträdare ta upp
            den i sina anföranden i förra veckan. Det är ingen tvekan om att
            många arbetsgivare verkligen uppmuntrar sina anställda att ta
            ut föräldraledighet och underlättar så mycket som möjligt för
            att det ska fungera bra på arbetsplatsen under ledigheten.
          </note>
          <note>
            Det finns även arbetsgivare som speciellt uppmuntrar papporna
            att ta vara på småbarnstiden och utnyttja sin rätt till ledighet.
            Senast läste jag om ett byggföretag som kompenserade sina anställda
            för den skillnad som finns mellan föräldrapenningen och
          </note>
          <note>
            80 % av den faktiska lönen. Det företaget är inte ensamt. Det
            finns en hel del företag som uppmuntrar sina anställda på samma
            sätt.
          </note>
          <note>
            Dessvärre finns det många exempel på motsatsen, arbetsgivare
            som direkt motarbetar och diskriminerar anställda som är föräldralediga.
            Det finns t.o.m. arbetsgivare som kräver av unga kvinnor att de
            ska skriva s.k. barnkontrakt innan de får en anställning.
          </note>
          <note>
            Det betyder att de måste lova att inte bli gravida inom en viss
            tid. Det uppmuntrar inte till ett barnvänligt samhälle och ett
            barnvänligt arbetsliv.
          </note>
          <note>
            Allt det här borde rimligtvis inte vara tillåtet, eftersom vi
            har en jämställdhetslag som förbjuder diskriminering på grund
            av kön och en föräldraledighetslag som ska skydda föräldrar mot
            godtycklig behandling under eller på grund av föräldraledighet.
          </note>
          <note>
            Fru talman! Vi har också en lag om anställningsskydd som har
            urholkats, mot Socialdemokraternas och Vänsterpartiets vilja.
            Vid uppsägning av personal har arbetsgivare på små företag rätt
            att undanta två personer innan turordningslistan för uppsägning
            fastställs. Vi socialdemokrater var emot den förändringen, eftersom
            vi anser att det kan ge upphov till godtycke vid uppsägning. Detta
            godtycke kommer att drabba den som kanske har störst behov av
            skydd.
          </note>
          <note>
            Det finns en stor risk för att föräldralediga kommer att drabbas
            extra hårt. Därför vill utskottet göra ett tillkännagivande till
            regeringen om att det behövs en översyn av föräldraledigas skydd.
          </note>
          <note>
            Fru talman! I betänkandet behandlas en mängd motioner som rör
            arbetstidens längd och förläggning och arbetstagarens inflytande
            över sin egen vardag.
          </note>
          <note>
            Eftersom regeringen har tillsatt utredningar som berör de flesta
            av motionerna vill utskottet inte ta ställning till de enskilda
            yrkandena i dag utan föreslår avslag på motionerna, i avvaktan
            på kommande utredning, med undantag för motionerna A706 och A224,
            som föreslås bifallas.
          </note>
          <note>
            Jag yrkar bifall till utskottets förslag.
          </note>
          <note>
            Anf. 241 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag har en fråga om något som Laila
          </note>
          <note>
            Bjurling och jag nog egentligen har varit ganska överens om.
            Det gäller övertidsuttaget. I 1995 års arbetstidsutredning, där
            även jag satt med, diskuterades sådana här frågor. Vi diskuterade
            också en sänkning av övertidsuttaget till 100 timmar per år i
            stället för, som det nu är, 200 timmar per år. Många gånger upplever
            jag att det är just det obetalda och tämligen oreglerade övertidsuttaget
            som är ett av de stora problemen på arbetsmarknaden.
          </note>
          <note>
            Ibland hör man folk säga: Tänk om man finge gå hem när man har
            jobbat sina åtta timmar. Det vore ganska skönt om man visste att
            man kan göra det.
          </note>
          <note>
            Men många gånger måste man stanna kvar på arbetsplatsen. T.ex.
            inom vården måste ju en annan arbetstagare komma innan man kan
            lämna arbetsplatsen.
          </note>
          <note>
            Man kan ju inte lämna ett antal patienter utan att någon finns
            i närheten.
          </note>
          <note>
            Hur ser Laila Bjurling på de här sakerna i dag?
          </note>
          <note type="speaker">
            Anf. 242 LAILA BJURLING (s) replik:
          </note>
          <note>
            Fru talman! Regeringen har tillsatt en utredning där bl.a. jag
            ingår. Vi har inte tagit ställning till de olika delfrågorna men
            det finns ju förslag om begränsad övertid från den utredning som
            Margareta Andersson, jag och flera av er som finns här i kammaren
            just nu satt med i. Dessvärre hjälper det inte att lagstadga om
            begränsat övertidsuttag, mot obetald övertid. Som Margareta Andersson
            säger är det väldigt vanligt att stora delar av ens arbetstid
            ligger som obetald övertid. Det är väldigt svårt att lagstifta
            mot det. Men i direktiven till den utredning som nu har börjat
            arbeta finns också övertidsfrågan med.
          </note>
          <note type="speaker">
            Anf. 243 CHRISTEL ANDERBERG (m) replik:
          </note>
          <note>
            Fru talman! Jag måste ge Laila Bjurling en eloge.
          </note>
          <note>
            Trots hennes långa anförande här vet vi ännu inte var
          </note>
          <note>
            Socialdemokraterna står i frågan om vi ska lagstifta om en generell
            arbetstidsförkortning eller inte. Början av anförandet var ett
            klart ja där men sedan kom alla betänkligheterna. Det är både
            trist och märkligt att
          </note>
          <note>
            Socialdemokraterna fortfarande, efter 15 års utredande, tydligen
            inte vet var de står i den här frågan.
          </note>
          <note>
            Laila Bjurling satt ju med i Segelströmska arbetsgruppen. Jag
            har frågat Camilla Sköld Jansson och
          </note>
          <note>
            Barbro Feltzing men jag har inte fått något svar. Dock förväntar
            jag mig från Laila Bjurling, som ju företräder det statsbärande
            partiet, ett svar på följande fråga:
          </note>
          <note>
            Menar ni att vi ska möta den framtida bristen på arbetskraft
            inom vården, skolan och omsorgen - om man nu förkortar arbetstiden,
            något som berövar människor en del av deras betalda arbetstid
            - genom att tvinga ut människor i s.k. frivilligt obetalt arbete?
          </note>
          <note>
            Om så är fallet undrar jag vilken inverkan det får på jämställdheten
            och på människors livskvalitet.
          </note>
          <note type="speaker">
            Anf. 244 LAILA BJURLING (s) replik:
          </note>
          <note>
            Fru talman! I samband med den arbetsgrupp som jobbade med frågan
            om för och mot kortare arbetstid lade vi ut på Konjunkturinstitutet
            att titta närmare på effekterna av olika former av arbetstidsförkortningar,
            under vissa givna förutsättningar. Så är det ju alltid när man
            ska göra prognoser. Av Konjunkturinstitutets prognoser framgick
            att vi skulle kunna rymma en hel del arbetstidsförkortning inom
            den tillväxt som finns.
          </note>
          <note>
            Ändå skulle vi kunna ha en ganska bra utveckling när det gäller
            hushållens privata konsumtion. Men sedan har vi det problem som
            Christel Anderberg pekar på.
          </note>
          <note>
            Hur ska vi alltså ordna försörjningen för välfärden framöver?
          </note>
          <note>
            Med en generell arbetstidsförkortning över hela linjen riskerar
            vi, enligt Konjunkturinstitutets beräkningar och prognoser, att
            mindre pengar kommer in i form av skatt. På det sättet minskar
            chanserna att försörja våra välfärdssystem. I prognoserna fanns
            det dock också en ganska rejäl höjning av hushållens privata konsumtion.
            Inga beräkningar gjordes vad gäller hushållens eventuella beredskap
            att minska tillväxttakten i egen konsumtion för att på det sättet
            åstadkomma en ökad välfärd. Således kan man inte generellt säga
            att utredningen visar att det skulle bli brist på folk. Inom vissa
            branscher är det så men vi ser också att det finns väldigt mycket
            outnyttjad arbetskraft, både i form av deltidsarbetslösa och i
            form av helt arbetslösa.
          </note>
          <note>
            Om det blir minus eller plus får nog alltså utredningen utvisa.
          </note>
          <note type="speaker">
            Anf. 245 CHRISTEL ANDERBERG (m) replik:
          </note>
          <note>
            Fru talman! Men snälla Laila Bjurling, jag läser innantill ur
            er rapport och det är inte Konjunkturinstitutets ord, utan det
            är arbetsgruppens ord: Slutligen skulle verksamheten i den offentliga
            sektorn kunna kompletteras genom att personer som fått sin arbetstid
            förkortad lägger in ett visst mått av frivilligt arbete.
          </note>
          <note>
            Så står det faktiskt, och Laila Bjurling har inte reserverat
            sig. Tänker ni er alltså att människor ska förhindras att jobba
            betald arbetstid så mycket som de skulle vilja för att i stället
            tvingas in i en form av obetald samhällstjänst?
          </note>
          <note type="speaker">
            Anf. 246 LAILA BJURLING (s) replik:
          </note>
          <note>
            Fru talman! Ingenting i rapporten sägs om obetald samhällstjänst,
            bortsett från en enda, att ställas mot hundratals olika konsekvenser
            - för eller mot. Man kan välja att göra som Christel Anderberg
            gör och plocka ut en enda mening ur det hela för att visa att
            förkortad arbetstid strider mot de anställdas behov och villkor.
          </note>
          <note>
            I själva verket är det väldigt många anställda som önskar förkorta
            sin arbetstid. Socialdemokraternas linje i det hela är just att
            se till att den enskilda individen får ett rejält inflytande över
            sin egen arbetstids förläggning, men med kollektivavtal eller
            lag i botten;
          </note>
          <note>
            detta i motsats till Moderaternas linje, nämligen att den enskilde
            anställde får vara utlämnad på nåder till arbetsgivarnas eget
            godtycke. Man säger inte riktigt så men läser man lite mellan
            raderna så är det precis vad som sägs. Moderaterna säger i sin
            reservation att arbetsgivarna ska få bestämma hur det ska se ut.
            Sedan kan de arbetssökande söka sig till de villkor som de själva
            gillar. Detta är en snabbförkortning, inte ett direkt citat. Jag
            tror dock att det är en ganska korrekt tolkning av Moderaternas
            reservation.
          </note>
          <note type="speaker">
            Anf. 247 BARBRO FELTZING (mp) replik:
          </note>
          <note>
            Fru talman! Jag vill upprepa lite av det jag tidigare sagt. Flera
            länder har ju förkortat arbetstiden och där har det faktiskt gått
            väldigt bra. Man har inte sett de stora farhågor som vi ser här
            i Sverige. I Norge har man förkortat arbetstiden. Detsamma gäller
            Finland.
          </note>
          <note>
            Där har man också prövat med friår. På samma sätt är det med
            Danmark och Holland. Den ordning som nu införts i Frankrike vad
            gäller arbetstidsförkortning har visat sig vara en stor succé.
            Likadant är det med
          </note>
          <note>
            Tyskland där man har gått längst och nu har 35 timmars arbetsvecka
            men strävar efter 32 timmars arbetsvecka. Volkswagen har minskat
            arbetstiden, samtidigt som man tillämpar flexibilitet.
          </note>
          <note>
            Vad säger Laila Bjurling? Är inte detta något som också Sverige
            måste tänka på, dvs. att vi också ska börja med arbetstidsförkortning?
            Sett till länderna runtomkring ligger vi nästan sist i ligan i
            det här avseendet.
          </note>
          <note>
            Sedan gäller det vad Laila Bjurling säger om att hälsan blir
            bättre av en arbetstidsförkortning. Det är väl närmare 54 kommuner
            i Sverige som har prövat detta, och i samtliga kommuner säger
            man att sjukfrånvaron har minskat. Detta kanske den senaste arbetstidsgruppen
            inte tog så stor hänsyn till. Man tittade på vad Konjunkturinstitutet
            sagt men tog inte hänsyn till hälsan. I Karlskrona minskar sjukfrånvaron.
            Vidare gäller det Södertälje sjukhus. I arbetsgruppen har vi tidigare
            talat om Kiruna, där sjukfrånvaron minskat. Likadant är det med
            övriga. I Tyskland har man också visat att arbetsskadorna minskat.
          </note>
          <note type="speaker">
            Anf. 248 LAILA BJURLING (s) replik:
          </note>
          <note>
            Fru talman! Miljöpartiet envisas med att säga att vi ligger sist
            i ligan. Barbro Feltzing använde inte precis de orden, men de
            brukar säga att vi jobbar mest av alla i hela Europa. Så är ju
            inte fallet.
          </note>
          <note>
            Det är väldigt få som har en lagstiftning om mindre än 40 timmar.
            De flesta länder i Europa har en lagstiftning om mer än 40 timmar,
            kanske om 42 eller
          </note>
          <note>
            48 timmar. Det finns enstaka exempel på annat, men däremot finns
            det väldigt gott om avtal mellan vissa av arbetsmarknadens parter
            som har annan arbetstid.
          </note>
          <note>
            Det finns även i Sverige.
          </note>
          <note>
            Jag sade i mitt anförande att det är mycket få som jobbar 40-timmarsvecka
            i Sverige varje vecka. Det allra vanligaste när man säger att
            man jobbar 40-
          </note>
          <note>
            timmarsvecka är att man är ledig röda dagar som infaller måndag-fredag,
            dvs. helgdagar. Då jobbar man i genomsnitt 38½ timmar.
          </note>
          <note>
            Barbro Feltzing säger att man ska sänka normalarbetstiden med
            en timme i veckan. Det skulle i själva verket kunna innebära en
            höjning om vi lagstadgade om 39 timmar.
          </note>
          <note type="speaker">
            Anf. 249 BARBRO FELTZING (mp) replik:
          </note>
          <note>
            Fru talman! Jag kan börja med det sista. När jag säger att man
            ska sänka normalarbetstiden med en timme, minns kanske Laila Bjurling
            att arbetstidsförkortningsgruppen, som vi hade som referensgrupp
            höll med om att det skulle sänka normen på hela arbetsmarknaden
            om man sänkte normalarbetstiden med en timme. Det håller man med
            om. Att man genom avtal kan förkorta den ytterligare är riktigt.
          </note>
          <note>
            Men om man tittar på Frankrike ser man att de har en lagstiftning
            om att företag med mer än 20 anställda ska förkorta arbetstiden.
            Om de inte gör det får de en straffpålaga. Men det har blivit
            så att man har förkortat arbetstiden. Alla andra länder har också
            gjort det. Jag vidhåller att Sverige ligger efter.
          </note>
          <note>
            En annan sak som jag vill ta fram är att JämO, som skickade in
            remissvar på arbetslivsgruppen, sade att det fanns tre tunga skäl
            för att förkorta den dagliga arbetstiden. Det var bättre förutsättningar
            att kombinera arbete med föräldraskap, en jämnare fördelning mellan
            kvinnor och män och obetalt och betalt arbete, som jag också tog
            upp i mitt anförande, men också att kvinnors arbetsskador och
            långtidssjukskrivningar minskar. Någonting som är viktigt är att
            det kan bli en ändrad arbetsorganisation inom arbetslivet. Det
            bidrar till att manligt uppbyggda hierarkier luckras upp och till
            att ändra maktförhållanden mellan kvinnor och män i arbetslivet.
          </note>
          <note>
            JämO trycker väldigt hårt på det här. Man menar också att många
            kvinnor med ofrivillig deltid kan gå upp till heltid.
          </note>
          <note>
            Vad tycker Laila Bjurling om JämO:s inlägg i debatten?
          </note>
          <note type="speaker">
            Anf. 250 LAILA BJURLING (s) replik:
          </note>
          <note>
            Fru talman! Miljöpartiet tillhör tyvärr verkligen den grupp som
            bara plockar ut de fakta som stämmer överens med sina uppfattningar
            och glömmer bort alla andra fakta som finns i målet.
          </note>
          <note>
            Det finns inga som helst tecken på att t.ex. deltidsarbetare
            har mindre stress i arbetslivet eller mindre sjukfrånvaro. Finns
            det några tecken kan det vara åt andra hållet i stället. Arbetstidens
            längd har inte något samband med sjukfrånvaron. Däremot stämmer
            detta, som Barbro Feltzing säger, i försöksverksamheter. Men det
            spelar ingen roll vilken försöksverksamhet man än hittar på, för
            man ser alltid att människor blir engagerade och upplever att
            det är positivt att få vara med och bestämma och ha inflytande
            över sin situation. Då upplever man att man har en bättre hälsa.
          </note>
          <note>
            Däremot är det inte särskilt många ställen där det visar sig
            att den faktiska sjukfrånvaron verkligen har sjunkit. Karlskrona
            nämner Barbro Feltzing som ett exempel. Där visade det sig att
            sjukfrånvaron sjönk när man diskuterade projektet, men när man
            väl kom i gång ökade den igen. Det går alltså inte att på något
            sätt leda i bevis att det har med varandra att göra.
          </note>
          <note>
            Däremot tycker jag att det är oerhört angeläget att vi verkligen
            jobbar hårt för att alla anställda ska få inflytande över sin
            egen arbetssituation. Då känner man att man kan kombinera sin
            fritid med sitt arbetsliv på ett vettigt sätt, och på det sättet
            klarar man av det s.k. livspusslet.
          </note>
          <note>
            Jag är ganska övertygad om att vi nog kommer att ha en hel del
            olika exempel på arbetstidsförkortningar i den utredning som nu
            arbetar när vi får lägga fram våra förslag. Men vi är inte framme
            där än; vi vet ännu inte vilka förslag vi kommer att lägga fram.
          </note>
          <note>
            Anf. 251 CAMILLA SKÖLD JANSSON (v)
          </note>
          <note>
            replik:
          </note>
          <note>
            Fru talman! För att haka på det senaste replikskiftet om deltidsanställda,
            vill jag säga att det är viktigt att ta fasta på de försök som
            har gjorts och de erfarenheter man har gjort. Där har man t.ex.
            sett att när man gör om tjänster i en verksamhet som har blandade
            deltider och heltider, innebär det en lättnad i arbetsbelastning,
            därför att deltidarna går generellt sett in i verksamheterna när
            det är tyngre. Gör man då om tjänsterna så att de har lika långa
            tjänster fördelar man arbetsbelastningen på annat sätt. Jag tycker
            att det är viktigt att ta fasta på det.
          </note>
          <note>
            Laila Bjurling ställer frågan varför det är så svårt att få till
            stånd en arbetstidsförkortning. Den samlade kvinnorörelsen har
            ju arbetat för kortare arbetsdag i
          </note>
          <note>
            30 år. Jag blir inte klok på var socialdemokratin står i den
            här frågan, eller var Socialdemokratiska kvinnoförbundet står.
            Jag blir inte mera klok av att lyssna på argumentationen i dag,
            där jag tycker att Bjurling väldigt tydligt betonar argumenten
            mot en generell förkortning av arbetstiden. Även i Kvinnoförbundet
            kan man bara under de senaste åren hitta uttalanden där de ena
            dagen säger att vi ska ha en lagstiftning via normen, andra dagen
            avtal och tredje dagen återigen lagstiftning. Det senaste är att
            man tycker att det hade varit käckt med en extra semestervecka.
          </note>
          <note>
            Det finns alltså en opinion ute på arbetsplatserna, och det finns
            en stark opinion inom fackföreningsrörelsen och kvinnorörelsen.
            Det är bra om Socialdemokraterna kan ge ett ärligt besked: Är
            ni en bundsförvant i kampen för sex timmars arbetsdag, eller är
            ni det inte?
          </note>
          <note type="speaker">
            Anf. 252 LAILA BJURLING (s) replik:
          </note>
          <note>
            Fru talman! Det är sant, som Camilla Sköld Jansson säger, att
            det är väldigt mycket diskussioner om arbetstidsförkortning ute
            på arbetsplatserna. Men om det vore så enkelt att alla hade samma
            uppfattning i den frågan skulle saken säkert vara utagerad för
            länge sedan. Men så är den inte.
          </note>
          <note>
            Det finns många som inte alls tycker att det ska vara någon arbetstidsförkortning,
            som vill jobba mera eller som vill jobba precis så mycket som
            möjligt. Det finns andra som tycker att man ska ha förkortad arbetstid
            varje vecka som man inte ska få överskrida.
          </note>
          <note>
            Det finns en svängning, som går över mer och mer till att man
            själv ska få disponera och ha inflytande över sin arbetstid. Ibland
            kanske man vill jobba lite längre och ibland lite kortare. Man
            vill kunna disponera sin semester som överstiger fyra veckor.
          </note>
          <note>
            Vi har ett förslag om det som ligger sedan tidigare, och det
            ligger också i den nya utredningen. Man ska kunna plocka dem i
            timmar för att kunna ta lite kortare arbetstid mellan varven.
            Vi har det också i det förslag som tyvärr föll på målsnöret som
            alla fackliga organisationer var överens om, dvs. att man skulle
            kunna lägga ut ett antal lediga dagar som arbetstagaren själv
            disponerar över, i timmar, i halva dagar, i hela dagar. Men det
            är arbetstagaren själv som disponerar över sin ledighet.
          </note>
          <note>
            Jag tror att det är det som vi kan ena oss runt i Socialdemokraterna.
            Men det kunde inte Vänsterpartiet och Miljöpartiet ställa upp
            på, så tyvärr föll den frågan. Jag tror att den hade varit bra
            för arbetsorganisationen också. Om de anställda har ett större
            inflytande över sin arbetstid och kan ta ut sin ledighet på ett
            sätt som de själva bestämmer måste också arbetsorganisationen
            bli mycket mer flexibel, så att den kan möta människors olika
            individuella behov.
          </note>
          <note>
            Anf. 253 CAMILLA SKÖLD JANSSON (v)
          </note>
          <note>
            replik:
          </note>
          <note>
            Fru talman! Vänsterpartiet var ju inte delaktigt i att förslaget
            från de fackliga organisationerna föll.
          </note>
          <note>
            Jag vill också vidhålla, när vi diskuterar vikten av flexibilitet,
            att man vill kunna anpassa arbetstidens förläggning utifrån verksamheten
            och utifrån olika kriterier. Det är ingen motsättning mellan det
            och att göra en förändring i arbetstidsnormen.
          </note>
          <note>
            Jag tycker att vi från arbetarrörelsens sida har ett gemensamt
            ansvar att försvara den arbetstidslag som vi har och inte förtala
            den. Den arbetstidslag som vi har ger alla möjligheter till flexibilitet
            och inflytande.
          </note>
          <note>
            Utifrån den kan vi sänka normen för att förstärka kvinnors möjligheter
            att få en arbetstidsförkortning och också i den lagen förstärka
            arbetstagarinflytandet.
          </note>
          <note>
            Jag skulle vilja knyta an till Barbro Feltzings citat från JämO.
            JämO är väldigt tydlig när man tittar på en generell arbetstidsförkortning
            å ena sidan och förslaget om semester å andra sidan. Man säger
            att en extra semestervecka inte behöver förändra manligt uppbyggda
            hierarkier i arbetslivet eller vanor i privatlivet. JämO konstaterar
            att det ur jämställdhetssynpunkt finns starka skäl för en förkortning
            av den dagliga arbetstiden.
          </note>
          <note>
            Nu är det på modet att vara feminist, och socialdemokraterna
            tänker sig också att bli feminister. Jag skulle vilja höra vad
            en socialdemokratisk feminist drar för slutsatser när det gäller
            synen på extra semesterdagar kontra en daglig förkortning av arbetstiden.
          </note>
          <note type="speaker">
            Anf. 254 LAILA BJURLING (s) replik:
          </note>
          <note>
            Fru talman! En socialdemokratisk feminist inser att det ser lite
            olika ut för olika människor när det gäller hur de vill jobba.
            En hel del av de deltidsarbetande kvinnorna föredrar i dag att
            arbeta hela dagar -
          </note>
          <note>
            att jobba långa dagar när de är på plats och vara helt ledig
            andra dagar - på grund av att de har långa pendlingsavstånd. Resor
            tar för mycket tid om man ska jobba bara få timmar per dag.
          </note>
          <note>
            Det finns familjer där både mamman och pappan jobbar oregelbundna
            arbetstider och där man parera så att den ena jobbar när den andra
            är hemma och tvärtom.
          </note>
          <note>
            Det ser inte ut så i det moderna arbetslivet att man börjar klockan
            7 eller 8 och slutar 16 eller 17. Det är mer än en tredjedel av
            alla anställda som jobbar på vad vi skulle kunna kalla för obekväma
            eller oregelbundna arbetstider. Det är en grupp som ökar på arbetsmarknaden.
          </note>
          <note>
            Jag tror att detta framför allt rör dem som har barn hemma. Är
            det bara två vuxna är det lättare. För att familjerna ska kunna
            få sina livspussel att fungera på bästa möjliga sätt fodras det
            att man har en stor flexibilitet och själv kan välja hur man vill
            förlägga sin arbetstid. Det kan vara så att man jobbar en vecka
            och är ledig en vecka eller att man jobbar långa dagar ibland
            och korta dagar ibland.
          </note>
          <note>
            Vi kan inte med lagens hjälp säga att alla ska jobba lika många
            timmar varje dag. Arbetsorganisationen måste ta vara även på den
            andra delen av människors önskemål i arbetslivet. Det är min absoluta
            övertygelse som socialdemokratisk feminist.
          </note>
          <note type="speaker">
            Anf. 255 CHRISTEL ANDERBERG (m):
          </note>
          <note>
            Fru talman! Nog är det bra märkligt. Jag har ställt samma raka
            fråga till Laila Bjurling, till Barbro Feltzing och till Camilla
            Sköld Jansson, som alla tre satt med i den Segelströmska arbetsgruppen.
          </note>
          <note>
            Det framgår av rapporten att man inser att det kommer att bli
            svår brist på arbetskraft inom skolan, vården och omsorgen om
            man förkortar arbetstiden.
          </note>
          <note>
            Det tänker man sig att lösa genom att människor ska göra frivilliga
            insatser.
          </note>
          <note>
            Tänker ni med lag beröva människor betald arbetstid och ersätta
            det med frivillig samhällstjänst?
          </note>
          <note>
            Ingen av de tre vill svara på frågan, för de inser att detta
            är en lapsus. Det är så ologiskt att uttalandet inte tål att hållas
            fram i ljuset.
          </note>
          <note>
            Men det var inte för det som jag begärde ordet igen, utan det
            var för att försöka klarlägga vad lagstiftning egentligen innebär.
            Alla talare säger att vi lagstiftar men att det inte är tvingande.
            Lagen är ju dispositiv.
          </note>
          <note>
            Vad innebär då detta? Om arbetstidslagen är semidispositiv innebär
            det att man kan frångå den genom centrala kollektivavtal i vissa
            hänseenden och även i några begränsade avseenden genom lokala
            kollektivavtal. Det innebär att den arbetsgivare som inte har
            något kollektivavtal är bunden av arbetstidslagen till sista kommatecknet.
            Även i övrigt ligger det i begreppet avtal att det är två parter
            som måste komma överens.
          </note>
          <note>
            Hur sannolikt tror ni att det är att någon facklig organisation
            i kollektivavtal skulle gå med på att dess medlemmar skulle jobba
            40 timmar per vecka om man har en arbetstidslag som säger att
            normen är 35
          </note>
          <note>
            timmars arbetsvecka?
          </note>
          <note>
            Anf. 256 CAMILLA SKÖLD JANS-
          </note>
          <note>
            SON (v):
          </note>
          <note>
            Fru talman! Jag svarade på Christel Anderbergs båda frågor i
            förra omgången, men jag kan försöka göra det igen.
          </note>
          <note>
            Christel Anderberg frågar om behovet av ideellt arbete grundar
            sig på en beräkning av fördelningen av den offentliga kontra den
            privata konsumtionen. Utredningen konstaterar att man 2015 kommer
            att få sådana problem med den offentliga konsumtionen att man
            måste komplettera oavsett om man gör en arbetstidsförkortning
            eller inte om man inte förändrar skattekvoter. Den kompletteringen
            är minimal jämfört med vad som skulle behövas om moderaternas
            skattepolitik skulle gå igenom. Tycker Christel Anderberg att
            detta lilla är ett problem kan jag säga att det inte är någonting
            jämfört med vad som skulle bli fallet med de neddragningar ni
            förordar.
          </note>
          <note>
            Återigen går jag till att arbetstidslagen är dispositiv och att
            man har en norm som man i en förhandlingssituation omsätter i
            praktiken. Hur kommer det sig, Christel Anderberg, att vi på arbetsmarknaden
            i dag har en uppsjö av olika varianter utifrån olika verksamheter
            och olika veckoarbetstider om lagen är så tvingande?
          </note>
          <note type="speaker">
            Anf. 257 CHRISTEL ANDERBERG (m):
          </note>
          <note>
            Fru talman! Camilla Sköld Jansson pratar om våra förslag till
            skattesänkningar. I samband med den
          </note>
          <note>
            Segelströmska arbetsgruppens förslag gjorde Kommunförbundet bedömningen
            att sänkningen av arbetstiden skulle kosta kommunsektorn 10 miljarder
            kronor om året. Detta skulle leda till att man måste göra sig
            av med personal. Självklart kommer en arbetstidsförkortning, tillsammans
            med den demografiska utveckling vi har, att leda till att det
            blir brist på arbetskraft inom stora sektorer.
          </note>
          <note>
            Det finns i dag kollektivavtal där man har hittat olika varianter
            för arbetstidens längd och förläggning, och det tycker vi moderater
            är alldeles utmärkt. Men det finns inte ett enda exempel på ett
            kollektivavtal där man har kommit överens om längre arbetstid
            än vad arbetstidslagen föreskriver som norm. Den utgör taket,
            och sedan kan man gå nedåt men aldrig uppåt.
          </note>
          <note>
            Anf. 258 CAMILLA SKÖLD JANS-
          </note>
          <note>
            SON (v):
          </note>
          <note>
            Fru talman! Att det inte finns avtal om längre arbetstid är själva
            poängen. Det är det som gör att lagen och normen är ett verktyg
            för en arbetstidsförkortning.
          </note>
          <note>
            Det är intressant att Christel Anderberg är så omtänksam när
            det gäller kommunsektorn och kommunsektorns resurser. Det gläder
            mig. Det vore intressant att se om det kunde återkomma i de moderata
            motionerna.
          </note>
          <note>
            Självklart kostar en arbetstidsförkortning, och det är också
            därför man ska ersätta arbetsgivare t.ex. via sänkta arbetsgivaravgifter.
            Gör man inte det kostar en arbetstidsförkortning, precis som Kommunförbundet
            har räknat med. Men man lyfter också i denna rapport fram att
            man kan kombinera en generell arbetstidsförkortning med en politik,
            t.ex. via sänkningar av arbetsgivaravgifterna, så att arbetsgivaren
            kompenseras för den högre timkostnad som det faktiskt blir.
          </note>
          <note type="speaker">
            Anf. 259 CHRISTEL ANDERBERG (m):
          </note>
          <note>
            Fru talman! Det är ett missförstånd, Camilla
          </note>
          <note>
            Sköld. Vi moderater värnar inte det allra minsta om kommunsektorn
            som sådan. Däremot värnar vi väldigt mycket om verksamheterna
            vård, skola och omsorg i vilket huvudmannaskap de än ska bedrivas.
            Vi är mycket angelägna om att de verksamheterna ska få ekonomiska
            möjligheter att anställa så många händer, fötter och huvuden som
            behövs för att man ska få vård och omsorg av hög kvalitet.
          </note>
          <note>
            Camilla Sköld Jansson framställer det som att en sänkning av
            arbetsgivaravgifterna inte skulle kosta någonting alls. Men faktum
            är ju att staten kommer att få in betydligt lägre avgifter - det
            är egentligen skatt - om vi sänker arbetsgivaravgiften. Vi moderater
            föreslår skattesänkningar, men ni föreslår sänkning av arbetsgivaravgifterna.
            Vad är skillnaden? I
          </note>
          <note>
            bägge fallen få staten lägre inkomster.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 5 april.)
          </note>
          <note>
            16 § (forts. från prot. 88) Idrottsfrågor m.m.
          </note>
          <note>
            (forts. KrU4)
          </note>
          <note type="speaker">
            Anf. 260 EWA LARSSON (mp):
          </note>
          <note>
            Fru talman! Nu var det idrott. Vet ni att jag har arbetat i 14½
            timme nu? Jag kommer att vara hemifrån i 17 timmar i dag. Jag
            skulle önska att den här branschen kunde erbjuda mer mänskliga
            arbetsformer. Med den här typen av arbetsbörda, som jag delar
            med många i samhället som är i arbete, är det svårt att orka och
            hinna med ideellt arbete. Trots det har vi i landet en halv miljon
            ideellt arbetande ledare på gräsrotsnivå. Om de hade avlönats
            som t.ex. fritidsledare hade det kostat samhället 14 miljarder
            kronor om året. Det är få länder som erbjuder en sådan mångfald
            och en sådan lättillgänglig idrott som Sverige. Men kåren som
            arbetar ideellt börjar bli allt äldre.
          </note>
          <note>
            Idrotten ger friskvård, engagemang, underhållning och gemenskap
            och har i själva verket aldrig haft en större chans att växa och
            vara samhällsnyttig än nu när rapporter om ohälsa, fetma och stillasittande
            avlöser varandra. Men det är klart att om vi aldrig kan få ordning
            på arbetstiden kommer vi att fortsätta sitta stilla och bli allt
            fetare.
          </note>
          <note>
            Tyvärr har den spontana idrotten minskat de senaste åren. Det
            är alltmer så att barn som inte är med i någon förening är fysiskt
            helt passiva på sin fritid.
          </note>
          <note>
            Alarmerande undersökningar av ungdomars fysiska status visar
            att 16-åringar i vårt land har blivit 3-4 kg tyngre de senaste
            tio åren, och det är inte muskelmassan som har ökat.
          </note>
          <note>
            Vet ni förresten att det är vanligast att elever beviljas frånvaro
            från idrotten i skolan på medicinska grunder, enligt en studie
            från Riksidrottsförbundet?
          </note>
          <note>
            Hela 43 % åberopar det. Procentsatsen förefaller mycket märklig,
            tycker jag, och den borde kräva en noggrannare analys. Fler flickor
            än pojkar beviljas frånvaro, 21 respektive 4 %. Det här bör vara
            en signal till skolorna om att idrotten är dåligt anpassad till
            flickornas önskemål och behov, och vi ställer oss mycket frågande
            till att 12 % av de frånvarande anger övervikt som skäl till frånvaron.
            Anser skolan att överviktiga barn inte behöver motionera?
          </note>
          <note>
            Minskad rörlighet leder till en ökning av hjärtsjukdomar och
            coloncancer och till en minskad lungfunktion. Medellivslängden
            riskerar på sikt att sjunka om inte den här utvecklingen bryts.
            Genom att röra på sig skapar barnet grunden för sin intellektuella,
            sociala och personliga utveckling. Rörelse är ett läromedel för
            barnet.
          </note>
          <note>
            I den av riksdagen nyligen antagna idrottspropositionen står
            mycket att läsa om närmiljöns betydelse för motion och idrott.
            Här har vi mycket att hämta in och förverkliga hela ledet ut till
            kommunerna. En finsk undersökning visar att barn under skolåldern
            rör sig i stadsmiljö 50-150 meter från hemdörren och att de äldre
            barnen rör sig inom en krets på 400 meters avstånd från hemmet.
            Men barnets dagliga idrottande försvåras mest av avståndet till
            idrottsplatsen. För att möjliggöra tillräcklig motion måste man
            ju skapa rätt omständigheter, och för barn i den tidiga skolåldern
            är just den egna gårdsplanen, närområdet och skolgården de viktigaste
            platserna för motion och idrott.
          </note>
          <note>
            Om vi då minskar möjligheterna i stället för att öka dem, som
            vi fastslog i idrottspropositionen, har vi ytterligare tagit bort
            en del av möjligheten för spontanidrottandet.
          </note>
          <note>
            Vet ni förresten att barnen under sin tid i lågstadiet har ungefär
            1 500 timmar rast? Det är mer tid än vad något skolämne har. Det
            om något borde väl leda till eftertanke.
          </note>
          <note>
            Det här är ju kommunernas ansvar, men det är också vårt ansvar
            att föra ut de beslut som vi fattar och de riktlinjer som vi bestämmer
            här i riksdagen.
          </note>
          <note>
            Samarbete med skolan och idrottsföreningarna vid planering av
            den fysiska miljön kan maximera nyttan för barnet. Vi menar också
            att forskningen inom området hälsa behöver förstärkas.
          </note>
          <note>
            Det fysiska aktivitetsåret pågår just nu. Idrotten sätter folk
            i rörelse. Men också friluftsorganisationerna, hembygdsföreningarna,
            studieförbunden och folkdansgillen samarbetar och tar nya tag
            för att tillsammans hjälpas åt att bryta den här trenden mot ökad
            övervikt och sämre hälsa.
          </note>
          <note>
            Jag skulle önska att detta var ett lika hett debatterat ämne
            som boxning är. Men märkligt nog är det inte det. Eller är det
            så märkligt? Titta på vad det är som styr intressena och i medierna!
          </note>
          <note>
            Från Miljöpartiets sida har vi en motion med flera andra partier
            om att vi tycker att kampsporterna behöver jämställas med den
            professionella boxningen och att en del kampsporter troligtvis
            också behöver förbjudas. Vi vill att man ser över det. Vi vill
            att man ser över detta med inriktning på förbud. Med det yrkar
            jag bifall till reservation 11 under punkt 13. Vi tror alltså
            att det finns skäl att utvidga förbudet. Vi ställer inte upp på
            skrivningen i betänkandet om att man vill ha en förutsättningslös
            utredning.
          </note>
          <note>
            Just nu pågår, fru talman, ett intensivt lobbyarbete gentemot
            de s.k. gräsrötterna inom idrotten, alltså dem som jag pratade
            om tidigare, de ideellt arbetande ledarna. Man tycker att vi ska
            ansöka om OS igen. En del tror att det här ligger på is, men det
            pågår ett lobbyarbete. Då vill jag påminna om att OS kostar pengar.
            Det är inte bara kul. Miljöpartiet anser att det bör ankomma på
            dem som ska betala ett sådant stort arrangemang att bestämma om
            en ansökan om OS ska göras. Om det är Stockholm som ska betala
            bör stockholmarna tillfrågas. Om någon annan ska betala, t.ex.
            staten, behöver ju hela Sveriges befolkning tillfrågas. Detta
            görs då lämpligen via en folkomröstning.
          </note>
          <note>
            Per Bill från Moderaterna har skrivit en väldigt bra motion om
            det här. Den motionen yrkar jag bifall till. Det är reservation
            9 under punkt 10.
          </note>
          <note>
            Så vill jag säga några ord om det anmärkningsvärda att sexuella
            övergrepp och sexuella trakasserier inom idrotten i Sverige fortfarande
            är ett outforskat område. Även internationellt är forskningen
            på det här området i sin linda. Men hösten 1999 presenterades
            en undersökning bland elitidrottskvinnor i Norge.
          </note>
          <note>
            Av dem hade 28 % upplevt sexuella trakasserier inom idrotten,
            antingen av ledare, tränare eller andra aktiva i närmiljön.
          </note>
          <note>
            Miljöpartiet anser att det är viktigt att det tas fram etiska
            riktlinjer inom idrotten och att frågor om sexuella trakasserier
            och övergrepp blir föremål för utredning. Kunskap om att sexuella
            trakasserier förekommer och åtgärder mot dessa bör enligt vår
            uppfattning spridas vid all ledarutbildning inom idrotten. Dessutom
            anser vi att de olika förbunden ska ha en strategi för hur de
            ska hantera en situation där någon blivit sexuellt trakasserad.
          </note>
          <note>
            Med det, fru talman, yrkar jag bifall till reservation 13 under
            punkt 4.
          </note>
          <note>
            Till sist vill jag upprepa någonting jag sade under vår tidigare
            pågående debatt. Jag undrade då varför män annonserar efter kvinnor
            i stället för att gå på alla kulturarrangemang, där kvinnorna
            faktiskt är. Jag vill avsluta den idrottsdebatten med att säga:
            Jag undrar varför kvinnor annonserar efter män. Det är ju bara
            att besöka olika idrottsevenemang, för det är där männen är.
          </note>
          <note type="speaker">
            Anf. 261 LARS WEGENDAL (s):
          </note>
          <note>
            Fru talman! I kväll är det alltså andra halvlek för debatten
            om KrU4. Den påbörjades i torsdags, men på grund av den sena timmen
            hann den aldrig slutföras.
          </note>
          <note>
            Jag vill inledningsvis konstatera att det här betänkandet är
            ett motionsbetänkande om främst idrottsfrågor, men även några
            motioner om allmänna samlingslokaler finns med. Motionerna är
            både från förra riksdagsåret och från innevarande. Betänkandet
            har föranlett 20 reservationer och tre särskilda yttranden.
          </note>
          <note>
            Jag kommer att kommentera några av reservationerna i slutet av
            mitt anförande.
          </note>
          <note>
            Fru talman! För drygt ett och ett halvt år sedan debatterade
            vi och fattade beslut här i riksdagen om regeringens proposition
            En idrottspolitik för 2000-
          </note>
          <note>
            talet. Vi lade då fast strukturen för idrottspolitiken, och som
            alla minns slog vi fast idrottspolitiken tre grundstenar.
          </note>
          <note>
            Den första handlar om att idrott också är folkhälsa och att det
            alltid är viktigt att lyfta fram idrotten som en del av folkhälsoarbetet.
            Breddidrotten blir alltmer viktig i en tid när vi har alltmer
            stillasittande arbeten och vi ser att medelvikten bland både unga
            och äldre ökar.
          </note>
          <note>
            Den andra grundstenen handlar om att idrotten är en fri och självständig
            folkrörelse med en bred verksamhet som är spridd över hela landet.
            Den bygger på ideella krafter, på människor som lägger ned en
            stor del av sin fritid som ledare, tränare och aktiva föräldrar.
          </note>
          <note>
            Den tredje grundstenen, avslutningsvis, handlar om att elitverksamhet
            till stor del också är en kommersiell underhållning och har ett
            värde i sig genom att den ger många människor förströelse och
            glädje.
          </note>
          <note>
            I det idrottspolitiska beslut som vi tog för drygt ett och ett
            halvt år sedan fastslog riksdagen att staten endast kan ge syftet
            med statsbidragen. Statsbidragen skulle för det första bidra till
            att utveckla barns och ungdomars intresse och benägenhet för motion
            och idrott samt deras möjlighet att utöva inflytande över och
            ta ansvar för sitt idrottande. För det andra skulle de göra det
            möjligt för alla människor att utöva motion och idrott. För det
            tredje skulle bidragen syfta till att ge kvinnor och män lika
            förutsättningar att delta i idrottsverksamhet. För det fjärde
            skulle de främja integration och god etik. Avslutningsvis skulle
            de stödja verksamhet som bidrar till att väcka ett livslångt intresse
            för motion och därmed främja en god hälsa för de många människorna.
          </note>
          <note>
            Fru talman! När vi nu ser på vad som har hänt inom alla de här
            områdena som idrottspropositionen pekade ut måste i alla fall
            jag säga att jag är imponerad. Det har hänt oerhört mycket positivt
            inom idrottsrörelsen som helhet, och speciellt inom de områden
            som pekades ut. Man kan naturligtvis se detta ur olika perspektiv.
            Jag väljer att, utöver att konstatera att det hänt väldigt mycket,
            också konstatera att idrottsrörelsen verkligen tar sitt ansvar
            och att Riksidrottsförbundet i de flesta avseenden har vuxit in
            i den delvis nya roll man har.
          </note>
          <note>
            Just när det gäller breddidrotten har Idrotts-
          </note>
          <note>
            Sverige inom ramen för det fysiska aktivitetsåret
          </note>
          <note>
            2001 startat sitt eget arbete, som man benämner Idrotten sätter
            Sverige i rörelse. Man har medvetet inte begränsat projektet till
            att gälla endast innevarande år utan menar helt riktigt att detta
            ska vara en långsiktig satsning på bredd- och motionsidrott.
          </note>
          <note>
            Idrotten har en given roll i folkhälsoarbetet med sina distriktsidrottsförbund,
            sina specialidrottsförbund och sina 22 000 föreningar. Av intresse
            att nämna kan också vara de satsningar som regeringen gör tillsammans
            med idrottsrörelsen med medel ur Allmänna arvsfonden. Man satsar
            t.ex. 60 miljoner kronor under en treårsperiod på idrottens barn-
            och ungdomsverksamhet på främst lokal nivå. I de redovisningar
            man i dag kan ta del av ser man att 135 olika projekt är i gång
            just nu inom olika områden och i hela landet.
          </note>
          <note>
            Det tycker jag är ett bra bevis på att arbetet fått genomslag
            på bredden, både geografiskt och genom att många olika sporter
            är representerade.
          </note>
          <note>
            Jämställdhet, fru talman, är viktigt inom alla områden i vårt
            svenska samhälle. Det är viktigt inom arbetslivet, inom skolan,
            inom socialförsäkringarna och inom politiken - men också inom
            idrotten. Vi kan konstatera att man inom idrotten aktivt arbetat
            för en förbättrad jämställdhet under åtminstone 10-15 års tid.
            Man har liksom på övriga områden jag nämnde ännu inte nått ända
            fram. Men riktningen är klar, även om takten i allt arbete inte
            når upp till alla våra otåliga förväntningar. Utskottet förväntar
            sig i detta avseende ett intensifierat arbete för ökad jämställdhet
            inom idrottsområdet. Det gäller allt från tillgång till anläggningar
            till fördelningen mellan män och kvinnor i styrelser och tillvaratagandet
            av både kvinnors och mäns kunskaper, erfarenheter och värderingar.
          </note>
          <note>
            Samtidigt som det är viktigt att idrotten ger alla möjlighet
            till deltagande oavsett kön är det minst lika viktigt att alla
            människor oavsett etnisk bakgrund eller handikapp ges denna möjlighet.
            Eller om jag vänder på det: Idrotten och hela samhället har mycket
            att tjäna på att dessa grupper får en bättre representation. Idrotten
            har en unik möjlighet att överbrygga motsättningar och öka förståelsen
            mellan människor med olika bakgrund och grundförutsättningar.
            Inom dessa områden pågår många projekt för att lyfta fram just
            de goda exemplen och därigenom sprida idrottens grundvärderingar.
          </note>
          <note>
            Fru talman! I idrottspropositionen och riksdagens behandling
            av den hade vi ett omfattande resonemang om dopning. Vi konstaterade
            att det är ett av svensk idrotts mest självklara ställningstaganden
            att alla tävlingar sker på ett rättvist sätt. Jag kan också konstatera
            att svensk idrott under åtminstone 30 år arbetat intensivt mot
            dopning och också varit framgångsrik och föregångare i detta arbete.
          </note>
          <note>
            I betänkandet tar vi inte direkt upp frågan om dopning, även
            om den just nu är rykande aktuell. Jag tänker på de för idrotten
            tragiska avslöjandena vid skid-VM i Finland. Vad vi däremot tar
            upp är WA-
          </note>
          <note>
            DA:s roll och lokalisering. Efter att Ulrica Messing för några
            veckor sedan besökt utskottet och delgivit utskottet regeringens
            tankar om WADA och dess lokalisering tror jag inte att vi i kammaren
            behöver några ytterligare klargöranden. Självklart hoppas jag
            och tror att Stockholm ska ha goda möjligheter att erhålla ett
            positivt beslut vad det gäller lokaliseringen av WADA. Det kanske
            inte ger så många arbetstillfällen, i varje fall inte i ett första
            läge. Jag skulle mer se ett positivt beslut som ett erkännande
            av det seriösa arbete som svensk idrott lagt ned för att få bort
            dopningen inom idrotten.
          </note>
          <note>
            Avslutningsvis vill jag kommentera det tillkännagivande som utskottet
            gör till regeringen i detta betänkande. Utskottsmajoriteten menar
            att det bör tillsättas en expertutredning som ska arbeta förutsättningslöst
            och omfatta samtliga kampsporter. Till grund för vårt ställningstagande
            ligger dels proffsboxningsförbudet sedan 1970, dels den kartläggning
            som Riksidrottsförbundet lät göra i slutet av 1999 av kampsporter
            inom och utanför RF-familjen och som i sin tur var en del av underlaget
            vid den hearing om kampsporter som anordnades på Kulturdepartementet.
          </note>
          <note>
            Utskottet konstaterar att vid de prövningar av proffsboxningsförbudet
            som har gjorts genom omröstningar i denna kammare har vid alla
            tillfällen en klar majoritet röstat för ett bibehållande av lagstiftningen.
            Och utskottet har ingen annan uppfattning i dag än det har haft
            vid tidigare ställningstaganden.
          </note>
          <note>
            Däremot konstaterar utskottet att en mängd olika för oss nya
            kampsporter dyker upp i vår del av världen. Vissa av dem har grepp
            och slag som starkt kan ifrågasättas ur främst medicinsk synvinkel.
          </note>
          <note>
            Samtidigt har många av de här sporterna en positiv funktion vad
            gäller t.ex. integration. Många invandrade ungdomar söker sig
            tillsammans med svenskfödda ungdomar till de här sporterna. Dessa
            värden måste också vägas in i en kommande utredning.
          </note>
          <note>
            Att utskottet i sina överväganden slutgiltigt har stannat för
            att expertutredningen ska arbeta förutsättningslöst grundar sig
            på att utredningen därmed har möjlighet att föreslå förändringar
            i lagstiftningen helt fritt, vilket är positivt.
          </note>
          <note>
            Jag vill med detta ha sagt att det är utskottsmajoritetens uppfattning
            att den föreslagna expertutredningen inte enbart ska innehålla
            experter inom sakområdet utan även juridiska experter. Det kan
            faktiskt vara så att man kommer fram till en helt ny konstruktion
            av lagstiftning, som fångar in alla de risker som vi ser inom
            vissa kampsporter. Vi ser ingen fara i detta, tvärtom.
          </note>
          <note>
            Det har under resans gång framkommit att det skulle föreligga
            en risk för de sporter som i dag är fullt tillåtna, men som ändå
            faller inom det något vaga begreppet kampsporter. Vi i majoriteten
            bedömer inte detta som en risk, utan är helt övertygade om att
            vi genom att tillkännage för regeringen att expertutredningen
            ska vara förutsättningslös också ger goda möjligheter till en
            total genomlysning av de risker, problem och glädjeämnen som onekligen
            finns inom kampsporterna.
          </note>
          <note>
            Fru talman! Med detta yrkar jag bifall till samtliga förslag
            i kulturutskottets betänkande 4 och avslag på motionerna.
          </note>
          <note type="speaker">
            Anf. 262 BIRGITTA SELLÉN (c) replik:
          </note>
          <note>
            Fru talman! Lars Wegendal började sitt anförande med att tala
            om ohälsan. Ohälsan kostar oss 300 miljarder om året. Det är orimliga
            siffror. Vi vet att 12-
          </note>
          <note>
            åringar har problem med belastningsskador och att
          </note>
          <note>
            17-åringar redan har diskbråck.
          </note>
          <note>
            Jag funderar över hur Lars Wegendal ser på möjligheterna att
            förbättra detta med tanke på att skolorna krymper utrymmet för
            idrott. Timplanerna låser upp verksamheten. I gymnasieskolorna
            finns det mindre än en timme per vecka under de år då det är så
            viktigt att man får bygga upp sin kropp och få ett intresse för
            idrotten. Vi vet ju att man behöver bygga upp skelettet så att
            det är färdiguppbyggt mellan 20 och 25 års ålder.
          </note>
          <note>
            Jag skulle vilja veta hur Lars Wegendal ser på möjligheten till
            samarbete mellan utbildningsutskottet och skolministern för att
            förbättra idrottens möjligheter i skolan.
          </note>
          <note type="speaker">
            Anf. 263 LARS WEGENDAL (s) replik:
          </note>
          <note>
            Fru talman! Visst är det ett jätteproblem att barn och ungdomar
            lägger på sig vikt och att man är mindre aktiv när det gäller
            att röra på sig.
          </note>
          <note>
            Det pågår väldigt mycket ute i skolorna och i förskolorna, bl.a.
            inom det projekt som jag nämnde som
          </note>
          <note>
            Folkhälsoinstitutet står för och som heter Sätt Sverige i rörelse.
            Där har man olika projekt riktade till just förskolor och skolor.
            Jag är övertygad om att man i det arbetet tar rätt stora kliv
            framåt.
          </note>
          <note>
            Sedan finns det, som vi tidigare har debatterat, andra typer
            av projekt, som t.ex. exemplet som finns nere i Bunkeflo, där
            man har engagerat även idrottsföreningarna i arbetet med att aktivera
            inom ramen för skolans arbete.
          </note>
          <note>
            Avslutningsvis är det ändå så, Birgitta Sellén, att skolorna
            i dag har en ganska stor frihet när det gäller att sätta sin egen
            profil på skolan. Man kan alltså om man vill på de olika skolenheterna
            mycket väl använda sig av idrotten eller fysisk aktivitet som
            en specialinriktning.
          </note>
          <note type="speaker">
            Anf. 264 BIRGITTA SELLÉN (c) replik:
          </note>
          <note>
            Fru talman! Det är bra att Lars Wegendal är optimistisk om att
            det ska bli förbättringar. Personligen kan jag tycka: Projekt
            i all ära, men det hjälper inte i det långa loppet.
          </note>
          <note>
            Projekt är något som pågår en viss tid. Lars Wegendal nämnde
            Sätt Sverige i rörelse som pågår ett år.
          </note>
          <note>
            Andra projekt kanske pågår under tre år osv. De når ett fåtal
            människor.
          </note>
          <note>
            Det är av den anledningen som jag anser att man måste göra något
            mer i skolan. Även om skolorna har friheter, som Lars Wegendal
            säger, finns det låsningar genom timplanerna som innebär att alla
            ämnen ska ha ett visst antal lektioner. Det gör att skolorna känner
            sig låsta och inte kan erbjuda det antal idrottstimmar som kanske
            skulle vara möjligt.
          </note>
          <note>
            Skulle man plocka bort timplanen tror jag att kreativiteten och
            möjligheterna ökar väsentligt. Med tanke på att man ser den här
            ohälsan är man från skolhål redo att satsa mycket på idrott. Det
            är därför jag undrar om Lars Wegendal kan ställa upp på att jobba
            för att timplanen ska bort, inte bara på försök som just nu, utan
            att den tas bort helt så att alla skolor får friheten att utveckla
            idrotten.
          </note>
          <note type="speaker">
            Anf. 265 LARS WEGENDAL (s) replik:
          </note>
          <note>
            Fru talman! Jag tycker att Birgitta Sellén har en något pessimistisk
            syn på vad man kan åstadkomma i skolorna. Jag har varit väldigt
            mycket ute på skolor och sett vad man verkligen gör. Där har det
            inte behövt slopas några timplaner. Bestämmer man sig för att
            jobba utifrån att eleverna ska bli mer fysiskt aktiva under skoltid
            klarar man ut det här ute på skolorna.
          </note>
          <note>
            Jag tror inte att det är någon sorts universallösning att slopa
            timplanen. Jag tror mer på att man tillsammans, gärna med idrottsrörelsen,
            försöker få i gång en fysisk aktivitet i form av att man kanske
            kombinerar fysisk aktivitet med andra teoretiska ämnen som man
            har i skolan.
          </note>
          <note>
            (forts.)
          </note>
          <note>
            17 § Beslut om fortsatt ärendebehandling
          </note>
          <note>
            Kammaren beslutade på förslag av tredje vice talmannen att pågående
            ärende samt återstående ärende på föredragningslistan skulle uppskjutas
            till ett kommande sammanträde.
          </note>
          <note>
            18 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            2000/01:110 Förhandsbesked i punktskattefrågor, m.m.
          </note>
          <note>
            2000/01:117 Arvs- och gåvoskattens infogning i skattekontosystemet,
            m.m.
          </note>
          <note>
            Socialförsäkringsutskottets betänkande
          </note>
          <note>
            2000/01:SfU11 En nationell handlingsplan mot rasism, främlingsfientlighet,
            homofobi och diskriminering
          </note>
          <note>
            Lagutskottets betänkanden
          </note>
          <note>
            2000/01:LU16 Olovligt bortförda barn i internationella förhållanden
          </note>
          <note>
            2000/01:LU17 Franchising
          </note>
          <note>
            19 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 4 april
          </note>
          <note>
            2000/01:358 av Gunnel Wallin (c) till socialminister
          </note>
          <note>
            Lars Engqvist
          </note>
          <note>
            Tillgången till vård och personal inom hälso- och sjukvården
          </note>
          <note>
            2000/01:359 av Elisabeth Fleetwood (m) till socialminister Lars
            Engqvist
          </note>
          <note>
            Osteoporos
          </note>
          <note>
            2000/01:360 av Yvonne Ruwaida (mp) till utrikesminister Anna
            Lindh
          </note>
          <note>
            Federalismen i irakiska Kurdistan
          </note>
          <note>
            2000/01:361 av Charlotta L Bjälkebring (v) till statsminister
            Göran Persson
          </note>
          <note>
            Policy för spelfrågor
          </note>
          <note>
            2000/01:362 av Ulla-Britt Hagström (kd) till statsrådet Lars-Erik
            Lövdén
          </note>
          <note>
            Samråd före vräkning
          </note>
          <note>
            2000/01:363 av Ulla-Britt Hagström (kd) till statsrådet Ingela
            Thalén
          </note>
          <note>
            Familjehemmen
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 17 april.
          </note>
          <note>
            20 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 4 april
          </note>
          <note>
            2000/01:1004 av Yvonne Ångström (fp) till näringsminister Björn
            Rosengren
          </note>
          <note>
            Säkerhetsutrustning för traktorer och övriga arbetsfordon
          </note>
          <note>
            2000/01:1005 av Sven Bergström (c) till näringsminister Björn
            Rosengren
          </note>
          <note>
            Fungerande godstrafik
          </note>
          <note>
            2000/01:1006 av Yilmaz Kerimo (s) till utrikesminister Anna Lindh
          </note>
          <note>
            Historieforskning om folkmord i Turkiet
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 17 april.
          </note>
          <note>
            21 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 3 april
          </note>
          <note>
            2000/01:992 av Sofia Jonsson (c) till statsrådet Ingegerd Wärnersson
          </note>
          <note>
            Mångfald i skolsystemet
          </note>
          <note>
            den 4 april
          </note>
          <note>
            2000/01:956 av Jan-Evert Rådhström (m) till statsrådet Leif Pagrotsky
          </note>
          <note>
            Gränssamarbete
          </note>
          <note>
            2000/01:968 av Rolf Gunnarsson (m) till försvarsminister Björn
            von Sydow
          </note>
          <note>
            Älvdalens skjutfält
          </note>
          <note>
            2000/01:969 av Åke Carnerö (kd) till försvarsminister Björn von
            Sydow
          </note>
          <note>
            Helikopterenheten på Säve
          </note>
          <note>
            2000/01:970 av Michael Hagberg (s) till justitieminister Thomas
            Bodström
          </note>
          <note>
            Rekryteringen till högskolan
          </note>
          <note>
            2000/01:973 av Gunilla Tjernberg (kd) till kulturminister Marita
            Ulvskog
          </note>
          <note>
            Brandsäkerheten på svenska muséer
          </note>
          <note>
            2000/01:974 av Rolf Gunnarsson (m) till statsrådet
          </note>
          <note>
            Britta Lejon
          </note>
          <note>
            Facklig anslutning som grund för lönediskriminering
          </note>
          <note>
            2000/01:975 av Åke Carnerö (kd) till försvarsminister Björn von
            Sydow
          </note>
          <note>
            Ubåtsjaktförmågan
          </note>
          <note>
            2000/01:995 av Rolf Gunnarsson (m) till kulturminister Marita
            Ulvskog
          </note>
          <note>
            Bidrag för uppsnyggningen inför EU:s ministerbesök
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 17 april.
          </note>
          <note>
            22 § Kammaren åtskildes kl. 22.58.
          </note>
          <note>
            Förhandlingarna leddes av tredje vice talmannen från sammanträdets
            början t.o.m. 6 § anf. 34 (delvis), förste vice talmannen därefter
            t.o.m 7§ anf. 76
          </note>
          <note>
            (delvis), av tredje vice talmannen därefter t.o.m. 8 §
          </note>
          <note>
            anf. 129 (delvis), förste vice talmannen därefter till ajourneringen
            kl. 16.56, av tredje vice talmannen därefter till ajourneringen
            kl. 18.01, av talmannen därefter t.o.m. 14 § anf. 220 (delvis)
          </note>
          <note>
            och av tredje vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
