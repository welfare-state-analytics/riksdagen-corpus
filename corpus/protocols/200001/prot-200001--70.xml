<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200001</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200001</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200001--70</head>
          <docDate when="2001-02-21 00:00:00">2001-02-21 00:00:00</docDate>
        </div>
      </front>
      <body>
        <div>
          <note>
            19.00 - 19.55
          </note>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 15 februari.
          </note>
          <note>
            2 § Meddelande om aktuell debatt
          </note>
          <note>
            Talmannen meddelade att en aktuell debatt om
          </note>
          <note>
            Sveriges energiförsörjning skulle anordnas fredagen den 9 mars
            kl. 9.00
          </note>
          <note>
            3 § Anmälan om inkomna faktapromemorior om förslag från Europeiska
            kommissionen , m.m.
          </note>
          <note>
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <note>
            2000/01:85 Förslag till Europaparlamentets och rådets förordning
            om upprättandet av en fond för ersättning av skada orsakad av
            förorening genom olja i europeiska vatten och om därmed förbundna
            åtgärder KOM (2000) 802 till miljö- och jordbruksutskottet
          </note>
          <note>
            2000/01:86 Förslag till Europaparlamentets och rådets direktiv
            om ändring av rådets direktiv
          </note>
          <note>
            91/671/EEG om obligatoriska användningen av bilbälten i fordon
            under 3,5 ton KOM (2000) 815
          </note>
          <note>
            till trafikutskottet
          </note>
          <note>
            2000/01:87 Ändrat förslag till Europaparlamentets och rådets
            direktiv om ändring av rådets direktiv
          </note>
          <note>
            95/53/EG om fastställande av principerna för organisationen av
            officiell kontroll på djurfoderområdet och rådets direktiv 1999/29/EG
            om främmande ämnen och produkter i djurfoder
          </note>
          <note>
            KOM (2000) 777 till miljö- och jordbruksutskottet
          </note>
          <note>
            2000/01:88 Ändrat förslag till Europaparlamentets och rådets
            direktiv om ändring av direktiv
          </note>
          <note>
            79/373/EEG om saluföring av foderblandningar för djur KOM (2000)
            780 till miljö- och jordbruksutskottet
          </note>
          <note>
            2000/01:89 Förslag till rådets beslut om vissa skyddsåtgärder
            när det gäller transmissibel spongiform encefalopati (TSE) och
            utfodring med animaliskt protein KOM (2000) 820 till miljö- och
            jordbruksutskottet
          </note>
          <note>
            2000/01:90 Ändrat förslag till Europaparlamentets och rådets
            förordning om förebyggande och kontroll av viss transmissibel
            spongiform encefalopati
          </note>
          <note>
            (TSE) KOM (2000) 824 till miljö- och jordbruksutskottet
          </note>
          <note>
            2000/01:91 Förslag till Europaparlamentets och rådets direktiv
            om främmande ämnen och produkter i djurfoder KOM (2000) 861 till
            miljö- och jordbruksutskottet
          </note>
          <note>
            2000/01:92 Förslag till rådets förordning om att ingå avtal genom
            skriftväxling mellan Europeiska gemenskapen och Bulgarien, Ungern
            och Rumänien om ett ömsesidigt införande av handelsmedgivanden,
            lägre tullar inom kvoter och utökade förmånskvoter, för vissa
            viner och spritdrycker, och om ändring av förordning (EG) nr 933/95
            om öppnande och förvaltning av gemenskapstullkvoter för vissa
            viner KOM (2000) 794 till miljö- och jordbruksutskottet
          </note>
          <note>
            2000/01:93 Meddelande från Kommissionen till Rådet och Europaparlamentet
            om Tillämpning av försiktighetsprincipen och fleråriga förfaranden
            för fastställande av TAC KOM (2000) 803 till miljö- och jordbruksutskottet
          </note>
          <note>
            2000/01:94 Skydd av djur under transport - kommissionens rapport
            om de erfarenheter medlemsstaterna gjort efter genomförandet av
            rådets direktiv
          </note>
          <note>
            95/29/EG om ändring av direktiv 91/628/EEG om skydd av djur vid
            transport KOM (2000) 809 till miljö- och jordbruksutskottet
          </note>
          <note>
            2000/01:95 Den gemensamma organisationen av marknaden för humle.
            Förslag till ändring av förordning (EEG) nr 1696/71 om den gemensamma
            marknadsordningen för humle. Rapport från kommissionen till rådet
            om situationen i humlesektorn KOM (2000) 838 till miljö- och jordbruksutskottet
          </note>
          <note>
            2000/01:96 Förslag till rådets förordning som ändrar förordning
            1259/1999 om upprättande av gemensamma bestämmelser för system
            för direktstöd inom ramen för den gemensamma jordbrukspolitiken,
            rådsarbetsgrupp den 9 februari 2001 (small farmers) KOM (2000)
            841 till miljö- och jordbruksutskottet
          </note>
          <note>
            2000/01:97 - Kommissionens rapport till rådet och
          </note>
          <note>
            Europaparlamentet om strategin för kvalitén på olivolja. - Förslag
            till rådets förordning om att ändra förordning 136/66/EEG, samt
            förordning
          </note>
          <note>
            (EG) nr 1638/98 gällande förlängning av stödsystemet och strategin
            för kvalitén på olivolja
          </note>
          <note>
            KOM (2000) 855 till miljö- och jordbruksutskottet
          </note>
          <note>
            2000/01:98 Kommissionens förslag till Rådets förordning om användningen
            av förfarandet för aktiv förädling i förvaltningen av vissa jordbruksmarknader
            KOM (2000) 868 till miljö- och jordbruksutskottet
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            2000/01:Sf17 till socialförsäkringsutskottet
          </note>
          <note>
            2000/01:Ju4-Ju7 till justitieutskottet
          </note>
          <note>
            2000/01:Sk26-Sk28 till skatteutskottet
          </note>
          <note>
            2000/01:Ub24 till utbildningsutskottet
          </note>
          <note>
            5 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Konstitutionsutskottets betänkanden 2000/01:KU14
          </note>
          <note>
            och KU15
          </note>
          <note>
            6 § Lag om svenskt medborgarskap
          </note>
          <note>
            Föredrogs socialförsäkringsutskottets betänkande 2000/01:SfU8
          </note>
          <note>
            Lag om svenskt medborgarskap (prop.
          </note>
          <note>
            1999/2000:147).
          </note>
          <note type="speaker">
            Anf. 1 GUSTAF VON ESSEN (m):
          </note>
          <note>
            Fru talman! Vi inbjuds nu till att fatta ett beslut som innebär
            ett klart brott mot de principer som vi har haft i vår lagstiftning
            sedan ett femtiotal år tillbaka och mer än så antar jag. Detta
            kommer att innebära, om förslaget skulle gå igenom, att vi i fortsättningen
            accepterar att man ska kunna ha två eller fler medborgarskap i
            Sverige.
          </note>
          <note>
            Den proposition som har lagts fram i det här ärendet har stora
            brister. Och jag vill börja med att citera statsvetaren och socialdemokraten
            Agne Gustafsson i
          </note>
          <note>
            Lund som har "avrättat" den här propositionen fullt ut under
            hösten. Han säger:
          </note>
          <note>
            "Propositionen om medborgarskap har i framställningen om dubbelt
            medborgarskap sakliga och formella brister med oprecisa frågeställningar,
            felaktigheter, bristfälliga redovisningar, till synes mer avsedda
            att dölja och vilseleda än att klarlägga problemen."
          </note>
          <note>
            Det är en ganska bra karakteristik av denna proposition.
          </note>
          <note>
            Invändningarna mot de förändringar som föreslås avfärdas med
            lätt hand, tonas ned, devalveras och görs till nulliteter. Och
            även om man processar varje invändning så avslutar man alltid
            med att säga att det nog inte är så farligt, att det är så få
            och att det vid en sammantagen bedömning inte har så stor betydelse.
          </note>
          <note>
            Och detta görs på område efter område.
          </note>
          <note>
            Medborgarskap reglerar en tillhörighet till en nation och en
            stat. Med ett medborgarskap följer förpliktelser och rättigheter,
            både för den enskilde medborgaren och för staten. Det är i och
            för sig riktigt -
          </note>
          <note>
            det är vi de första att notera - att en ökad internationalisering
            och medlemskapet i EU bl.a. har medfört att fler människor än
            tidigare bosätter sig i andra länder för att arbeta eller för
            att undgå hemlandets förföljelser och förtryck.
          </note>
          <note>
            Moderata samlingspartiet är i högsta grad angeläget om ökad rörlighet
            och större möjligheter för människor att bosätta sig och arbeta
            i andra länder. Men detta innebär på intet sätt att medborgarskapet
            har fått en mindre betydelse. Goda skäl talar i stället för att
            man ska stärka medborgarskapets status och innehåll.
          </note>
          <note>
            Men regeringen devalverar medborgarskapet genom sitt förslag
            till dubbelt eller flerfaldigt medborgarskap, och detta i en situation
            där vi har en mycket splittrad opinion omkring detta i landet,
            och vi blir ensamma i Norden att införa dessa bestämmelser.
          </note>
          <note>
            Vi inser från Moderata samlingspartiet att vi självfallet måste
            göra undantag från den princip om medborgarskap som vi har i dag
            genom att många människor faktiskt inte kan avsäga sig sitt gamla
            medborgarskap även om de skulle vilja. Och ibland kan det också
            vara förenat med stora svårigheter även om man skulle kunna göra
            det. Det gäller inte minst alla de människor som har kommit hit
            på grund av inbördeskrig eller efter att ha blivit förföljda i
            sina hemländer. Det kan även finnas andra orsaker till att de
            har lämnat sina hemländer. Men de kan inte komma tillbaka och
            avsäga sitt medborgarskap, och därför måste man göra naturliga
            undantag, och det har vi också sagt att man ska göra i fortsättningen.
          </note>
          <note>
            Regeringen pekar ju ut fyra problemområden som behandlas både
            i propositionen och i betänkandet.
          </note>
          <note>
            Jag ska börja med att ta upp rösträtten. Enligt vår uppfattning
            är det principiellt felaktigt att man ska kunna rösta i parlamentsval
            i mer än ett land. Man kan ju i och för sig säga att man kanske
            inte skulle göra det så ofta eller att man ens gör det nu. Vi
            har ju flera människor som har dubbla medborgarskap. Det är ju
            klart att man som flykting inte åker tillbaka till sitt hemland
            och röstar, om det nu går att rösta i det landet över huvud taget
            på ett rimligt och seriöst sätt.
          </note>
          <note>
            Men om man gör dubbla eller flerfaldiga medborgarskap till huvudregel
            då skulle problemet komma upp till ytan på ett helt annat sätt.
            Långt fler människor som kommer från länder där det faktiskt hålls
            parlamentsval och där man fortfarande är medborgare och som får
            svenskt medborgarskap kan då antagligen ganska lätt åka och rösta
            i olika länder, kanske t.o.m.
          </note>
          <note>
            i tre olika länder, vem vet. Detta menar vi från vår utgångspunkt
            är principiellt felaktigt.
          </note>
          <note>
            Samma sak gäller valbarhet. Vad är det som hindrar att man faktiskt
            kan bli både kommunfullmäktig i ett land och riksdagsman i ett
            annat land? Det kan ju hända att det har funnits någon som har
            kunnat göra det i det nordiska perspektivet. Men att kunna göra
            detta så att säga i ett totalperspektiv menar vi också är principiellt
            felaktigt. Det är möjligt att det inte kommer att handla om många
            personer. Det är möjligt att det inte är ett stort problem. Men
            principiellt menar vi att det är felaktigt.
          </note>
          <note>
            Ska man ha skyldighet att göra värnplikt i olika länder? Alla
            har ju inte värnpliktsarméer, men många har de. Ska man först
            göra värnplikt i det ena landet för att sedan bli inkallad för
            att göra värnplikt i det andra landet? Ja, det tonas naturligtvis
            ned som så mycket annat i denna proposition och i detta betänkande.
            Man säger att det säkert inte är något problem, osv.
          </note>
          <note>
            Hur blir det med lojalitetskonflikter? Ska man anställa personal
            i utlandsuppdrag för militären, i fredsbevarande operationer och
            kanske i andra känsliga positioner i det svenska försvaret? Finns
            det dubbla lojalitetskonflikter eller inte? Ja, då kanske man
            kan göra en bedömning och säga till någon att han eller hon inte
            är så lämplig att vara på ett visst jobb med tanke på detta. Men
            då närmar vi oss diskriminering, och jag har förstått att det
            värsta Mona Sahlin vet är diskriminering.
          </note>
          <note>
            Beträffande integration kan det vara så som regeringen skriver,
            att det kan befrämja integration att ha dubbla eller flerfaldiga
            medborgarskap. Men det kan också vara precis tvärtom. Det har
            faktiskt påpekats från olika håll att den aspekten kan finnas
            och som är minst lika tung. Men den väljer regeringen att tona
            ned och i stället tona upp sin version.
          </note>
          <note>
            Jag tror att det lika gärna kan vara så att integrationen befrämjas
            av att man tar ställning och faktiskt satsar på det nya land där
            man har valt att bosätta sig.
          </note>
          <note>
            Jag går in på ett par andra frågor. Först om naturalisation.
            Vi har föreslagit att medborgarskapet skulle kunna återkallas
            i vissa fall. I dessa yttersta dagar ser vi notiser i pressen
            om att personalen vid
          </note>
          <note>
            Migrationsverket, med all sannolikhet i något fall, har begått
            tjänstefel och beviljat en person, som inte skulle vara kvalificerad
            för det, ett svenskt medborgarskap. Dessa personer har erhållit
            svenskt medborgarskap på grund av tjänstefel. Detta utreds. Vi
            vet inte hela bakgrunden. Låt oss ponera, utan att det behöver
            vara så i det här fallet, att det dessutom har varit fråga om
            mutor och bestickning, att det har varit fråga om personer som
            har ett förflutet med grav brottslighet men som får medborgarskap
            genom tjänstefel och mutor. Ska inte dessa medborgarskap kunna
            återkallas? Om en terrorist eller en grov mördare eller narkotikabrottsling
            har fått svenskt medborgarskap genom att ljuga och bluffa om sin
            identitet och annat och dessutom innehar ett annat redan tidigare
            - det är hela tiden fråga om dubbla medborgarskap - ska man inte
            kunna dra tillbaka ett sådant medborgarskap och säga: Nog är nog?
            Hur naiva och flata får vi vara? Om man föreslår att det ska bli
            huvudregel med dubbla eller flerfaldiga medborgarskap borde det
            inte vara så stort problem att kunna säga:
          </note>
          <note>
            Nog är nog. Detta framför allt när regeringen i övrigt devalverar
            medborgarskapets betydelse.
          </note>
          <note>
            Vi anser vidare att det är naturligt att människor som vill tillhöra
            Sverige, vill bo och arbeta här och känna delaktighet i samhället
            också ska ha något så när rimliga kunskaper i svenska och om svenska
            värderingar. Därför föreslår vi att man inför något slags språktest,
            dock med vederbörliga undantag för äldre människor och människor
            av vilka man rimligen inte kan begära att de ska uppfylla sådana
            språkkrav, men vi föreslår det som huvudregel. Nej, det behövs
            inte enligt regeringen därför att man hela tiden devalverar medborgarskapets
            betydelse.
          </note>
          <note>
            Svenskkunskaper och kännedom om svenska värderingar är väl i
            dessa dagar väldigt viktigt att försöka bibringa de nya svenskarna.
            Det kan förstärkas ytterligare genom att man - låt vara att det
            inte är någon stor fråga och kanske kan tyckas lite löjlig i vissa
            sammanhang - genomför värdiga ceremonier när någon blir antagen
            som svensk medborgare. Detta är en fråga för staten. Man blir
            nämligen medborgare i ett land och inte i en kommun. Därför menar
            vi att det är svenska staten som ska tillhandahålla en låt vara
            enkel men en värdig ceremoni för varje person som blir svensk
            medborgare. Det ska inte vara så därför att man råkar vara registrerad
            i en viss kommun som kanske på frivillig basis ordnar något jippo
            för att välkomna de nya, utan det ska vara en värdig och bra ceremoni
            för var och en som får ett svenskt medborgarskap.
          </note>
          <note>
            Fru talman! Vi har fem reservationer, och vi står bakom alla
            dessa. Vi har också ett särskilt yttrande, men vi kommer att yrka
            bifall bara till reservation 1.
          </note>
          <note>
            Det är där vi kommer att begära omröstning.
          </note>
          <note>
            Jag vet mycket väl att vi är ensamma bland partierna här i riksdagen
            om att ha dessa åsikter, men vi är definitivt inte ensamma ute
            i verkligheten. Långt fler människor stöder vår syn på frågan
            om dubbelt medborgarskap än vad vi kanske har representation för
            i riksdagen. Det här är en fråga som berör många därför att den
            innehåller en hel del symbolik. Hoppas kan man ju alltid att någon
            skulle ha tagit intryck, men jag är inte så optimistisk. Tack,
            fru talman!
          </note>
          <note type="speaker">
            Anf. 2 MAGDA AYOUB (kd):
          </note>
          <note>
            Fru talman! Inledningsvis vill jag yrka bifall till reservation
            2, och i övrigt står jag självfallet bakom samtliga kristdemokratiska
            reservationer.
          </note>
          <note>
            Vi kristdemokrater är mycket positiva till regeringsförslaget
            i stort. Vi tycker att det är viktigt att kunna behålla det gamla
            medborgarskapet även om man skaffar ett nytt, ett svenskt medborgarskap.
            Denna regel har två effekter.
          </note>
          <note>
            Den första effekten gäller dem som redan är svenska medborgare.
            Om de önskar att skaffa sig ett nytt medborgarskap i ett annat
            land, och i det landet tillåts att man kan ha dubbelt medborgarskap,
            behöver man inte förlora sitt svenska medborgarskap.
          </note>
          <note>
            Den andra effekten gäller de personer som redan är bosatta i
            Sverige och vill bli svenska medborgare.
          </note>
          <note>
            De behöver inte heller förlora eller avsäga sig sina tidigare
            medborgarskap.
          </note>
          <note>
            Vi ser en stor fördel i det. Det handlar om en del av integrationen
            i Sverige. Det är oerhört viktigt för varje människa att inte
            förlora eller tappa sin rötter.
          </note>
          <note>
            Fru talman! Kristdemokraterna har några synpunkter som regeringen
            ej har tagit hänsyn till.
          </note>
          <note>
            Den första synpunkten gäller svenskt medborgarskap genom adoption.
            Den nya lagen säger: "För att barn över 15 år skall få svenskt
            medborgarskap krävs viss hemvisttid." Skälen härför anges vara
            att samma regler ska gälla för adoptivbarn som för biologiska
            barn.
          </note>
          <note>
            Vi anser emellertid att en annan ordning kan gälla för adoptivbarn
            än vad som gäller för biologiska barn, eftersom familjeförhållandena
            skiljer sig åt. Barn som kommer till Sverige med sin familj har
            normalt samma medborgarskap som föräldrarna, medan adoptivbarn
            oftast inte har samma medborgarskap som adoptivföräldrarna när
            barnet kommer till Sverige.
          </note>
          <note>
            Fru talman! Vi anser att barn som adopteras efter fyllda 12 år
            men före 18 års ålder ska ha rätt att förvärva svenskt medborgarskap
            genom anmälan om att en av föräldrarna är svensk medborgare.
          </note>
          <note>
            Den andra synpunkten gäller svenskt medborgarskap för statslösa
            barn och ungdomar. Vi anser att det i medborgarskapslagen bör
            klargöras vem som ska kunna göra en anmälan om svensk medborgarskap
            för ett statslöst barn. Om förälder eller annan vårdnadshavare
            saknas bör enligt vår mening en god man kunna göra det.
          </note>
          <note>
            Fru talman! Den tredje synpunkten gäller information och handläggning
            av medborgarskapsärenden.
          </note>
          <note>
            Vi anser att det är mycket viktigt att informationen till den
            som ansöker om dubbelt medborgarskap är grundlig. Alla problem
            som kan uppstå till följd av dubbelt medborgarskap måste vara
            tydligt definierade i en information som skickas ut. Eftersom
            det är
          </note>
          <note>
            Migrationsverket som beslutar om svenskt medborgarskap bör det
            enligt vår mening vara Migrationsverket som står för informationen.
            Tack för ordet.
          </note>
          <note type="speaker">
            Anf. 3 ANITA JÖNSSON (s):
          </note>
          <note>
            Fru talman! Dagens debatt om ny lag för svenskt medborgarskap
            har föregåtts av en lång process.
          </note>
          <note>
            Jag har haft tillfälle att vara med i den kommitté som arbetat
            fram förslaget som den här propositionen i allt väsentligt bygger
            på. Det var en i huvudsak enig parlamentarisk kommitté som stod
            bakom utredningen. När vi nu har haft den politiska processen
            i utskottet kan vi tyvärr konstatera att moderaterna inte höll
            loppet ut, eftersom de vill behålla en otidsenlig medborgarskapslag
            - ett märkligt ställningstagande för ett parti som talar vitt
            och brett om EU och internationaliseringen.
          </note>
          <note>
            Vi har i den här kammaren haft många debatter just om internationaliseringen
            ute i världen, om hur vi ska förhålla oss som samhälle till människor
            som flyttar från sina länder frivilligt på grund av arbete, av
            anknytning eller som flyttar ofrivilligt på grund av krig eller
            förföljelse. Vi kan konstatera att världens gränser mer och mer
            suddas ut. Med teknikens hjälp kan vi röra oss mycket snabbare
            och information från hela världen kommer sekundsnabbt in i våra
            hems
          </note>
          <note>
            TV-apparater.
          </note>
          <note>
            Vi socialdemokrater, tillsammans med en bred majoritet i utskottet,
            kan konstatera att stora förändringar har skett i samhället under
            de 50 år som lagstiftningen varit gällande. Mot denna bakgrund
            är den nuvarande lagstiftningen i behov av modernisering och anpassning
            till de nya förhållanden som gäller.
          </note>
          <note>
            Dagens lagstiftning bygger på tre grundprinciper.
          </note>
          <note>
            För det första bygger den på härstamningsprincipen som innebär
            att föräldrarnas medborgarskap är avgörande för vilket medborgarskap
            barnet ska få vid födseln. För det andra bygger den på undvikande
            av dubbelt medborgarskap. För det tredje bygger den på undvikande
            av statslöshet.
          </note>
          <note>
            Med dagens förslag utgör härstamningsprincipen fortfarande grunden.
            Den utvecklas dock något, och förslaget innebär att barn med svensk
            far alltid ska förvärva svenskt medborgarskap vid födseln om barnet
            föds i Sverige. Föds barnet utomlands och föräldrarna inte är
            gifta med varandra ska barnet kunna förvärva svenskt medborgarskap
            genom anmälan.
          </note>
          <note>
            För att ytterligare understryka vikten av undvikande av statslöshet
            är det angeläget att införa bestämmelser som underlättar förvärv
            av svenskt medborgarskap för barn som fötts här såsom statslösa.
          </note>
          <note>
            Utskottsmajoriteten föreslår därför att statslösa barn som har
            permanent uppehållstillstånd och hemvist här ska kunna få svenskt
            medborgarskap genom en anmälan innan barnet har fyllt fem år.
            Statslösa barn som är inflyttade till Sverige ska kunna bli svenska
            medborgare efter en anmälan om att de har bott här i tre år med
            permanent uppehållstillstånd och hemvist i
          </note>
          <note>
            Sverige. Det innebär att Sverige på ett kraftfullt sätt lever
            upp till de internationella konventioner som
          </note>
          <note>
            Sverige har ålagt sig att följa.
          </note>
          <note>
            När det gäller frågan om att inte tillåta dubbelt medborgarskap
            görs en förändring. Det ska fullt ut bli tillåtet att ha dubbelt
            medborgarskap, vilket medför att de bestämmelser som i dag finns
            i medborgarskapslagen tas bort. Som en följd av detta ska 1963
          </note>
          <note>
            års konvention frånträdas. I stället godkänns 1997 års europeiska
            konvention om medborgarskap som är neutral i fråga om medborgarskap
            och som överlämnar till konventionsstaterna själva att bestämma
            i vilken utsträckning dubbelt medborgarskap ska tillåtas.
          </note>
          <note>
            Vid översynen av vilken betydelse medborgarskapet har i dag för
            den enskilde och för det land som man lever i konstateras att
            utlänningar i svensk internationell privat- och processrättslig
            lagstiftning i stor utsträckning jämställs med svenska medborgare
            genom att hemvistprincipen, dvs. landet där man bor, är avgörande
            i de flesta fall och inte nationalitetsprincipen.
          </note>
          <note>
            Av propositionen framgår att i dag har ca 300 000
          </note>
          <note>
            personer i Sverige dubbelt medborgarskap, antingen direkt enligt
            lagstiftningen eller på grund av att de är villkorsbefriade vid
            naturalisation. Det finns inte något i dag som pekar på att detta
            skulle medföra några större problem i Sverige.
          </note>
          <note>
            Vilka fördelar är det då för den enskilde att kunna behålla sitt
            gamla medborgarskap?
          </note>
          <note>
            Med ett dubbelt medborgarskap kan man utan tillstånd bosätta
            sig och arbeta i vart och ett av medborgarskapsländerna. Man undviker
            krångliga visumregler. För vissa människor kan det ge en viss
            trygghet att behålla det gamla medborgarskapet, bl.a. för de som
            har tankar på att förr eller senare återvända till sitt ursprungsland.
            Det kan bidra till snabbare integrering i det nya samhället och
            kan även ses som ett led i integrationsprocessen.
          </note>
          <note>
            Vi kan se fyra områden där det kan uppkomma problem till följd
            av att personer har dubbelt medborgarskap.
          </note>
          <note>
            Det första området gäller den dubbla rösträtten.
          </note>
          <note>
            Utskottet gör samma bedömning som regeringen, att det är få som
            kommer att använda sig av den möjligheten. Det har undersökts
            huruvida det går att skapa en bra lagstiftning och ett bra administrativt
            system för att undvika att man ska kunna rösta i två länder.
          </note>
          <note>
            Man har tittat på andra länder, men man har inte lyckats att
            finna en lagstiftningsmetod som på ett tillfredsställande sätt
            klarar uppgiften.
          </note>
          <note>
            Det andra området gäller de problem som kan uppstå när någon
            behöver konsulärt bistånd. Det handlar om att ge stöd och skydd
            åt personer som reser i andra länder och som av någon anledning
            råkar ut för något som gör att man behöver hjälp av
          </note>
          <note>
            Utrikesdepartementet. Utskottet konstaterar att den som har ett
            dubbelt medborgarskap befinner sig i en utsatt position. Men det
            är upp till den enskilde att göra den bedömningen i samband med
            att man bestämmer sig för om man vill ha kvar sitt gamla medborgarskap.
            Det är viktigt att informationen vid det tillfälle som man söker
            medborgarskap är så tydlig och informativ att den sökande har
            helt klart för sig vilka problem som kan uppstå.
          </note>
          <note>
            Det tredje området rör frågor som hänger samman med fullgörande
            av värnplikt. Sverige har i dag konventioner och överenskommelser
            med många länder och därmed blir problemen relativt små. Precis
            som jag sade tidigare får detta framgå av tydlig information för
            att i sista hand ge möjlighet för den enskilde att göra sin bedömning.
          </note>
          <note>
            Det fjärde området handlar om att det kan finnas säkerhetsaspekter
            med dubbelt medborgarskap. Det skulle kunna leda till dubbla lojaliteter
            mot länder och till lojalitetskonflikter. Man har därför tittat
            på hur det ser ut i länder som tillåter dubbelt medborgarskap
            och då funnit att det erfarenhetsmässigt är andra faktorer än
            dubbelt medborgarskap som är avgörande för om man ägnar sig åt
            brottslig verksamhet som utgör en säkerhetsrisk.
          </note>
          <note>
            Försvarsutskottet har yttrat sig när det gäller personal inom
            Försvarsmakten med dubbelt medborgarskap. Man säger att denna
            aspekt får vägas in som en av flera omständigheter vid den lämplighetstest
            och säkerhetsbedömning som alltid sker inför en anställning inom
            försvaret.
          </note>
          <note>
            Vi har precis som regeringen efter genomgång av fördelar och
            eventuella nackdelar med dubbelt medborgarskap funnit att övervägande
            skäl talar för att överge principen om undvikande av dubbelt medborgarskap.
            Nackdelarna är relativt begränsade medan de enskildas intresse
            av att få ha dubbelt medborgarskap väger tyngre. Det ska inte
            längre krävas enligt svensk lag att den som söker svenskt medborgarskap
            ska avsäga sig sitt tidigare medborgarskap. Inte heller ska en
            svensk medborgare som förvärvar ett annat medborgarskap förlora
            det svenska medborgarskapet.
          </note>
          <note>
            Som jag sade tidigare delar moderaterna inte denna uppfattning.
            Efter att jag har läst reservationen har jag en liten fundering:
            Jag undrar var moderaternas tal om valfrihet för individen finns.
            Anser inte moderaterna att de som söker är myndiga nog att avgöra
            om de vill ha dubbelt medborgarskap, trots de problem som kan
            uppstå för den enskilde?
          </note>
          <note>
            En annan fråga som tas upp i moderaternas reservation är huruvida
            man ska ha någon form av prov i svenska och samhällskunskap i
            samband med godkännande av svenskt medborgarskap. Frågan har debatterats
            tidigare i den här kammaren och utskottet har vid sin behandling
            i ämnet anfört att förutsättningarna för att lära sig svenska
            varierar i stor utsträckning och att man därför inte bör uppställa
            något sådant krav. Vad utskottet har gett uttryck för är att av
            rättviseskäl bör frågor som rör kunskaper och undervisning i svenska
            språket vara en sak för utbildningsväsendet och att det saknas
            skäl för att reglera detta inom medborgarlagstiftningen.
          </note>
          <note>
            Språket, det är vi helt överens om, har stor betydelse för möjligheten
            att delta i samhällslivet. Det är viktigt att professionell undervisning
            ges med god kvalitet och anpassas till så individuella förhållanden
            som möjligt. Men utskottsmajoriteten anser att det ytterst är
            den enskilde individen som måste ta ansvar för sin språkinlärning.
            I ett system med prov och kontroll uppstår alltid svårigheter.
            Vilken kunskapsnivå ska uppnås? Hur ska den dokumenteras? Låg
            utbildningsnivå och därmed sammanhängande liten studievana försvårar
            människors möjlighet att tillgodogöra sig utbildning. Vissa skulle
            därför ha svårare än andra att uppfylla ett eventuellt krav på
            svenskkunskaper. Redan utsatta grupper skulle få större svårigheter
            att integreras.
          </note>
          <note>
            Undantag måste naturligtvis finnas i ett sådant system. Hur ska
            de se ut, och vilka gränsdragningsproblem kan uppstå i samband
            med dessa undantag?
          </note>
          <note>
            Det är svårt att få ett rättvist och praktiskt system.
          </note>
          <note>
            Dessutom, de som har invandrat till Sverige och har kommit så
            långt att de fullt ut vill delta i samhället genom att bli svenska
            medborgare ska kunna göra det utan onödiga hinder. Samhällets
            utgångspunkt måste vara att alla invandrare av egen fri vilja
            gör det bästa utifrån sina respektive förutsättningar för att
            förvärva kunskaper i det svenska språket.
          </note>
          <note>
            Fru talman! Det finns fler förändringar i detta förslag till
            ny medborgarskapslag. Det handlar bl.a. om svenskt medborgarskap
            genom adoption, barn med enbart utländskt medborgarskap, återvinnande
            av svenskt medborgarskap, preskription av svenskt medborgarskap.
            Men jag ser att tiden inte räcker till för att utveckla detta
            närmare. Låt mig bara konstatera att vi nu får en modern och bra
            lagstiftning som stärker medborgarskapet och bl.a. syftar till
            att ge människor tilltro till vår ambition att underlätta steget
            in i det svenska samhället genom svenskt medborgarskap.
          </note>
          <note>
            Jag yrkar bifall till hemställan i SfU:s betänkande
          </note>
          <note>
            8 och avslag på samtliga reservationer.
          </note>
          <note type="speaker">
            Anf. 4 GUSTAF VON ESSEN (m) replik:
          </note>
          <note>
            Fru talman! Det kommer ju ytterligare talare, så att jag får
            spara några repliker. Men jag vill ändå fråga Anita Jönsson: Är
            det nu uppenbarligen helt okej att en person kan rösta både till
            Sveriges riksdag och till någon annat parlament eller en riksdag
            någon annanstans där det finns möjlighet att göra detta på ett
            rimligt och fritt sätt? Är det helt okej att man ska kunna väljas
            till politiska ämbeten i två olika länder?
          </note>
          <note>
            Vidare: Är det helt okej att man kan bli svensk medborgare utan
            att kunna någon svenska och utan att man har någon kännedom om
            svenska värdegrunder och svenska värderingar?
          </note>
          <note type="speaker">
            Anf. 5 ANITA JÖNSSON (s) replik:
          </note>
          <note>
            Fru talman! Gustaf von Essen sade i sitt anförande att utskottsmajoriteten
            med lätt hand har devalverat medborgarskapet. Jag vill påstå att
            det är precis tvärtom. Flera av oss som ingick i den kommitté
            som lämnade ifrån sig betänkandet som svensk medborgarskap har
            verkligen penetrerat och gått igenom precis de frågeställningar
            som Gustaf von Essen tar upp. Vi har funnit att i hälften av de
            länder som vi undersökte, drygt ett tjugotal, tillät man dubbelt
            medborgarskap. Det var länder som Frankrike, Italien,
          </note>
          <note>
            Kanada, Turkiet, Storbritannien. Naturligtvis tittade vi på om
            problematiken med att man röstar i mer än ett land förekom och
            om det var ett stort problem. Vi fann att det inte var på det
            sättet. Det var väldigt få som utnyttjade den möjligheten.
          </note>
          <note>
            Likaså när det gällde frågan om språktest eller ej var det väldigt
            olika ute i världen. Jag tycker att det är viktigt att det inte
            är medborgarskapet som avgör huruvida du har möjlighet att lära
            dig det svenska språket och tillgodogöra dig kunskaper om det
            svenska samhället.
          </note>
          <note>
            Jag förutsätter att de som bor och verkar i det här landet har
            samma ambition att finna en möjlighet att på bästa sätt få ett
            arbete, att få en gemenskap i det här samhället. Då förutsätter
            det också att de kan någonting om samhället. Men det är inte lagstiftningen
            om medborgarskapet i sig som på något sätt ska vara metoden för
            att människor ska kunna uppnå en integration på det sättet.
          </note>
          <note type="speaker">
            Anf. 6 GUSTAF VON ESSEN (m) replik:
          </note>
          <note>
            Fru talman! Jag konstaterar att Anita Jönsson uppenbarligen trots
            allt tycker att det är okej att man röstar i två olika parlament.
            Även om det inte skulle vara så vanligt, får vi ju se hur det
            blir när den nya lagstiftningen har kommit till. Jag talar nu
            utifrån principiella värdegrunder. Men jag konstaterar att där
            har vi olika åsikter. Anita Jönsson tycker att det är både möjligt
            och kanske t.o.m. okej att man kan göra det.
          </note>
          <note>
            Anita Jönsson tycker också uppenbarligen att det är alldeles
            okej att man kan bli svensk medborgare utan att kunna svenska
            språket, att det är upp till var och en att av något slags personligt
            intresse lära sig svenska och att det inte har något med medborgarskapet
            att göra. Med det synsättet devalveras medborgarskapet.
          </note>
          <note>
            Det finns länder som har prov och det finns länder som inte har
            prov. Från de länder som har prov går det att hämta kunskap och
            tips om hur man skulle kunna organisera sådana rätt enkla, men
            ändå, prov.
          </note>
          <note>
            Jag tror personligen, och många med mig, att det blir en positiv
            integrationsfaktor om man har ett litet tryck på sig att lära
            sig svenska inför ett medborgarskap och att det just framhäver
            medborgarskapets betydelse. Först då uppstår ju ett fullt deltagande
            i samhällslivet, enligt vårt sätt att se det.
          </note>
          <note type="speaker">
            Anf. 7 ANITA JÖNSSON (s) replik:
          </note>
          <note>
            Fru talman! I propositionen precis som i utskottet tas ju väldigt
            klart och tydligt upp vilka problem som kan uppstå med dubbelt
            medborgarskap. Ett av dessa som vi tycker kan vara ett problem
            utifrån vissa principer är att man kan rösta i två länder. När
            vi har tittat djupare på detta har det visat sig att det är väldigt
            få som använder sig av den möjligheten. Därför gör vi en annan
            bedömning än vad moderaterna gör. Vi tycker att det är viktigare
            att tillåta dubbelt medborgarskap än att se de problem som eventuellt
            kan uppkomma genom att man har rösträtt i två länder. Man kan
            ju se i moderaternas reservation att det här handlar om olika
            bedömningar.
          </note>
          <note>
            Vi tycker, tillsammans med utskottsmajoriteten, att det är viktigt
            att tillåta dubbelt medborgarskap med tanke på hur människor rör
            sig och vilken betydelse det kan ha för integrationen. Vi tycker
            att det är viktigare än de eventuella problem som kan uppstå när
            det gäller t.ex. dubbel rösträtt eller när det gäller att göra
            värnplikt i två länder.
          </note>
          <note>
            Det är där den stora skiljelinjen ligger. Vi överlåter åt den
            enskilde individen att själv avgöra, med anledning av de problem
            som kan uppstå, om man vill ha ett eller två medborgarskap.
          </note>
          <note type="speaker">
            Anf. 8 MAGDA AYOUB (kd) replik:
          </note>
          <note>
            Fru talman! Jag vill lyfta fram en fråga till Anita
          </note>
          <note>
            Jönsson som jag tog upp i mitt anförande. Det gäller barn som
            har fyllt 12 år. Man gör ingen skillnad när det gäller barn som
            kommer hit och ska ansöka om svenskt medborgarskap. Jag anser
            fortfarande att det är skillnad mellan adoptivbarn och biologiska
            barn.
          </note>
          <note>
            De barn som kommer hit med sina föräldrar har redan ett medborgarskap.
            De barn som kommer hit med adoptivföräldrar har inte det. Varför
            gör man ingen skillnad här?
          </note>
          <note type="speaker">
            Anf. 9 ANITA JÖNSSON (s) replik:
          </note>
          <note>
            Fru talman! Utskottet och utskottsmajoriteten har gjort en annan
            bedömning. Man tycker att det är viktigt att alla barn behandlas
            på samma sätt. Därför ska det inte finnas någon speciell lagstiftning
            som endast ska gälla för de barn som har fyllt 15 år och är adopterade.
            Det är det argumentet som har framförts i utskottet, och det är
            samma argument som jag nu lämnar till Magda Ayoub.
          </note>
          <note type="speaker">
            Anf. 10 MAGDA AYOUB (kd) replik:
          </note>
          <note>
            Fru talman! Jag förstår ju att man inte vill göra skillnad mellan
            barn. Så är det också när det gäller andra regler. Men adoptivbarn
            som kommer hit har inget medborgarskap. De ska tillhöra föräldrar
            som bor här och redan har ett svenskt medborgarskap.
          </note>
          <note>
            Även om det bara är en person som har det tycker jag att det
            vore enkelt om man genom en anmälan kunde förvärva svenskt medborgarskap.
            Det vore en viss rättighet som man kunde ha när det gäller adoptivbarn.
          </note>
          <note type="speaker">
            Anf. 11 ANITA JÖNSSON (s) replik:
          </note>
          <note>
            Fru talman! Även de adopterade barnen har ju oftast ett medborgarskap
            när de kommer till Sverige.
          </note>
          <note>
            De är ju inte utan ett medborgarskap. Man har också möjlighet
            att genom anmälan få ett svenskt medborgarskap, men först efter
            att man har bott ett antal år i
          </note>
          <note>
            Sverige. Det är precis detsamma som gäller för andra barn.
          </note>
          <note type="speaker">
            Anf. 12 SVEN-ERIK SJÖSTRAND (v):
          </note>
          <note>
            Fru talman! Man kan förvärva svenskt medborgarskap på fem sätt.
            Det vanligaste är genom födelse.
          </note>
          <note>
            Men man kan också få svenskt medborgarskap genom adoption, legitimation,
            naturalisation och anmälan. I dag är det så att den som är statslös
            eller bedöms vara flykting kan bli naturaliserad redan efter fyra
            års vistelse i Sverige.
          </note>
          <note>
            Dagens medborgarskapslag bygger på tre grundprinciper. Här repeterar
            jag lite av vad Anita Jönsson nämnde. Den första grundprincipen
            är härstamningsprincipen, som innebär att föräldrarnas medborgarskap
            är avgörande för vilket medborgarskap ett barn ska få vid födseln.
            Den andra grundprincipen har varit att undvika dubbelt medborgarskap
            och den tredje att undvika statslöshet. Den stora förändringen
            i förslaget till ny lag om svenskt medborgarskap är att det fr.o.m.
            den 1 juli 2001 ska bli fullt möjligt att ha dubbelt medborgarskap.
          </note>
          <note>
            I Vänsterpartiet välkomnar vi denna nya lagstiftning. Det har
            gått 50 år sedan nuvarande lagstiftning utformades, och under
            denna tid har stora förändringar skett i samhället. Det är ju
            i dag betydligt vanligare att personer bosätter sig i ett annat
            land än det där de föds. Under dessa år har vi sett mycket ofrivilligt
            flyttande som orsakats av krig och andra katastrofer.
          </note>
          <note>
            Men vi har också sett en ökad frivillig bosättning i vårt land
            på grund av kärlek och familjebildning eller på grund av arbete.
            Personers rörlighet över nationsgränserna har ökat.
          </note>
          <note>
            Det har också skett en allmänt ökad internationalisering. Svensk
            internationell privat- och processrättslig lagstiftning har utvecklats
            i riktning mot att en persons hemvist tillmäts större vikt än
            medborgarskapet när det blir ett val mellan olika rättssystem.
            Och visst är det så att den nuvarande lagen är i behov av modernisering
            och anpassning till nya förhållanden.
          </note>
          <note>
            Det finns ju en rad fördelar som talar för att ett dubbelt medborgarskap
            ska tillåtas. Den enskilde kan utan särskilt tillstånd bosätta
            sig och arbeta i vart och ett av medborgarskapsländerna, och hon
            eller han kan besöka ursprungslandet utan hänsyn till visumregler.
          </note>
          <note>
            Det verkar rimligt att den trygghet det innebär att ha kvar det
            gamla medborgarskapet ska bidra till en snabbare integrering i
            samhället. Det framgår av propositionen att totalt ca 300 000
            personer i Sverige beräknas ha dubbla medborgarskap antingen direkt,
            enligt lagstiftningen, eller på grund av praxis genom villkorsbefrielse
            vid naturalisationen.
          </note>
          <note>
            Trots att det redan i dag finns ett stort antal personer med
            dubbelt medborgarskap har det vad jag vet inte framkommit några
            mer påtagliga problem. Jag vill därför hålla med regeringen om
            att de nackdelar som kan följa av ett dubbel medborgarskap är
            relativt begränsade och att de enskildas intresse av att få inneha
            dubbelt medborgarskap väger tyngre.
          </note>
          <note>
            I några motioner har vi i Vänsterpartiet tagit upp kostnaderna
            för att ansöka om svenskt medborgarskap. Det är ju ett bekymmer
            om många kvinnor och män inte kan eller vågar ansöka om svenskt
            medborgarskap på grund av de ekonomiska kostnader det för med
            sig. Det är också mycket beklagligt att avgiften, som är på 1
            500 kr, tas ut vare sig ansökan beviljas eller ej. Om man får
            avslag och trots detta får betala
          </note>
          <note>
            1 500 kr - kommer man då att söka igen?
          </note>
          <note>
            Som princip anser jag att Sverige bör sträva efter att en ansökan
            om svenskt medborgarskap inte ska påverkas av ett ekonomiskt hinder.
            Invandrade personer har många gånger flytt sin hemländer på grund
            av att de har fråntagits sina demokratiska rättigheter. Att kunna
            ansöka om svenskt medborgarskap är en grundläggande demokratisk
            rättighet, och ett medborgarskap är ju ytterst ett krav för vissa
            befattningar och arbeten. Det är tyvärr många som efter fem år
            i
          </note>
          <note>
            Sverige inte har hunnit få egna inkomster. De kan vara beroende
            av ekonomiskt bistånd. De har absolut inte råd att betala 1 500
            kr per person för att kunna ansöka om svenskt medborgarskap. De
            får heller inget ekonomiskt bistånd från socialtjänsten för dessa
            kostnader eftersom detta inte anses ingå i begreppet skälig levnadsnivå.
          </note>
          <note>
            Eftersom propositionen inte behandlade avgiften vid ansökan skrivs
            det i utskottstexten att utskottet utgår från att regeringen förutom
            den sedvanliga budgetbehandlingen i samband med uppföljningen
            av den nya lagen även granskar effekterna av avgifternas storlek
            och utformning. Det skrivs också i betänkandet att avgiften är
            så pass hög att den för många människor kan utgöra ett problem.
            Med tanke på denna text i utskottsbetänkandet valde vi i Vänsterpartiet
            att bara ha ett särskilt yttrande. Migrationsverket erhåller i
            dag anslag som ska täcka kostnaderna för själva handläggningen
            medan avgifterna går till statskassan.
          </note>
          <note>
            En förändring av avgifterna medför därför inte ökade utgifter
            utan endast minskade statsliga intäkter. Detta bör staten ha råd
            med.
          </note>
          <note>
            Målet för integrationspolitiken är att ge alla lika möjligheter
            och rättigheter oavsett etnisk och kulturell bakgrund, att skapa
            en samhällsgemenskap med samhällets mångfald som grund och att
            verka för en samhällsutveckling av ömsesidig respekt och tolerans
            som alla oavsett bakgrund ska vara delaktiga i och medansvariga
            för. Att få svenskt medborgarskap är ett viktigt led i integrationsprocessen,
            inte minst för att det ger en full politisk delaktighet i Sverige.
            Avslutningsvis vill jag yrka bifall till hemställan i betänkandet.
          </note>
          <note type="speaker">
            Anf. 13 BIRGITTA CARLSSON (c):
          </note>
          <note>
            Fru talman! I socialförsäkringsutskottets betänkande nr 8, Lag
            om svenskt medborgarskap, finns det med två yrkanden från Centerpartiets
            partimotion
          </note>
          <note>
            Mångfald och lika möjligheter. Den motionen är från allmänna
            motionstiden 1999/2000. I vår partimotion har vi beskrivit hur
            vi vill forma politiken för att få ett samhälle där alla människors
            lika värde och rättigheter ska få ett tydligt genomslag.
          </note>
          <note>
            När vi nu föreslår en ny lag om svenskt medborgarskap är det
            en 50 år gammal lag som vi förändrar.
          </note>
          <note>
            Under dessa 50 år har det hänt väldigt mycket inom detta område.
            Vi har gått från perioder med ganska stor arbetskraftsinvandring
            till den situation vi befinner oss i i dag med en stor andel flyktingar.
          </note>
          <note>
            Många människor har kommit hit därför att deras högsta önskan
            är att få börja ett nytt liv i ett land långt bort från det land
            de lämnat. Anledningarna till att de valt att flytta eller tvingats
            att fly är ganska skiftande.
          </note>
          <note>
            En del av dem som kommit hit önskar inget högre än att få återvända
            till sitt hemland så fort detta är möjligt. Andra personers förhoppningar
            är att få stanna här, lära sig det svenska språket och kunna försörja
            sig genom att komma in på den svenska arbetsmarknaden.
          </note>
          <note>
            Medborgarskapet är mycket betydelsefullt för integrationsprocessen
            i det svenska samhället. Det ger möjligheter för våra invandrare
            att verka i samhället på lika villkor som andra. Sverige har haft
            en strikt syn på medborgarskapet, och många människor som lever
            i Sverige i dag har inte haft möjlighet att förvärva medborgarskap
            på grund av att de inte kan avsäga sig sitt nuvarande medborgarskap.
          </note>
          <note>
            Medborgarskapet har länge varit ett dilemma i den europeiska
            politiken. Den klassiska skiljelinjen går mellan den tyska principen
            med släktskap och familjeanknytning som grund och den franska
            territoriella principen. Sverige har tillämpat idén om medborgarskap
            genom familjeanknytning. Barn till invandrare har behållit föräldrarnas
            medborgarskap, och enligt lagstiftningen har det inte varit tillåtet
            med dubbelt medborgarskap.
          </note>
          <note>
            Medborgarskapet har betydelse för identifikationen med det land
            man lever i. Dubbelt medborgarskap underlättar integrationsprocessen
            och motverkar den oro, den skuld och det främlingskap som många
            människor upplever i sin vardag. Den situation som rått fram till
            nu, att många människor som lever i
          </note>
          <note>
            Sverige inte har haft möjlighet att förvärva medborgarskap, har
            inte varit acceptabel. Centerpartiet anser att Sverige ska acceptera
            dubbelt medborgarskap fullt ut. Det bör också bli lättare för
            barn och ungdomar att få svenskt medborgarskap. Dessa förslag
            från vår motion är nu tillgodosedda i det här betänkandet.
          </note>
          <note>
            Enligt 1950 års medborgarskapslag krävs att man kan styrka sin
            identitet fullt ut för att kunna förvärva medborgarskap. Det har
            lett till problem för stora grupper av invandrare, framför allt
            för flyktingar och personer som kommer från länder som saknar
            en fungerande statlig administration - s.k. statslösa.
          </note>
          <note>
            Oklar identitet är den vanligaste orsaken till avslag på ansökningar
            om svenskt medborgarskap. Lagstiftningen är numera förändrad så
            att personer med oklar identitet ska kunna beviljas medborgarskap
            efter åtta års vistelse här i landet.
          </note>
          <note>
            I vår motion har vi i Centerpartiet föreslagit att barn som föds
            i Sverige och vars föräldrar lever här och har permanent uppehållstillstånd
            ska kunna erhålla svenskt medborgarskap efter anmälan. Barn som
            kommer till Sverige och beviljas uppehållstillstånd ska ges möjlighet
            till medborgarskap innan de börjar skolan.
          </note>
          <note>
            I FN:s barnkonvention artikel 7 stadgas att barn ska ha rätt
            att förvärva medborgarskap. Svensk medborgarskap förvärvas enligt
            härstamningsprincipen, men det är också möjligt att förvärva det
            under vissa andra förutsättningar. Barn som föds i Sverige av
            utländska föräldrar får inte svenskt medborgarskap från födseln
            utan kan i stället få samma medborgarskap som föräldrarna. Om
            föräldrarna är statslösa saknar barnet alltså medborgarskap. Enligt
            Barnkommittén levde det ca 4 000 statslösa barn i Sverige
          </note>
          <note>
            1996/97. Det antalet har sannolikt ökat sedan dess.
          </note>
          <note>
            I utredningen Svenskt medborgarskap, SOU
          </note>
          <note>
            1999:34, som ligger till grund för det här betänkandet föreslogs
            att en bestämmelse skulle införas i medborgarskapslagen vars syfte
            skulle vara att underlätta för statslösa barn att förvärva svenskt
            medborgarskap. Vi i Centerpartiet har också förslag i vår motion
            som ligger helt i linje med vad som föreslås i betänkande
          </note>
          <note>
            SfU8.
          </note>
          <note>
            Många människor som lever i Sverige har inte möjlighet att förvärva
            svenskt medborgarskap på grund av att de inte kan avsäga sig sitt
            nuvarande medborgarskap enligt praxis som råder i födelselandet.
            Denna restriktiva hållning tillämpas i Tyskland,
          </note>
          <note>
            Norge och Finland medan Polen, Kanada och Storbritannien tillåter
            dubbla medborgarskap. Många svenskar och utländska medborgare
            har i dag en verklig och djup anknytning till två länder, och
            önskemålen om att kunna ha dubbelt medborgarskap växer. Den internationella
            utvecklingen har gått mot ett ökat tillåtande av dubbla medborgarskap.
            Därför är det tillfredsställande att vi i Sverige också kommer
            att godkänna detta nu.
          </note>
          <note>
            Det som anförts mot införandet av dubbelt medborgarskap har bl.a.
            varit rätten att rösta i flera länder.
          </note>
          <note>
            Det är en principiellt viktig fråga, men den har inte så stor
            betydelse i praktiken. Få av dem som får dubbelt medborgarskap
            kommer att ha möjlighet eller intresse av att använda sin rösträtt
            i två länder.
          </note>
          <note>
            Internationaliseringen motiverar en mer tillåtande syn på dubbla
            medborgarskap. Regler om dubbelt medborgarskap innebär också att
            svenskar som är bosatta i utlandet inte automatiska förlorar sitt
            svenska medborgarskap när de blir medborgare i ett annat land.
          </note>
          <note>
            Fru talman! Centerpartiets båda yrkanden i vår partimotion har
            tillgodosetts i det här betänkandet.
          </note>
          <note>
            Därför yrkar jag bifall till hemställan i betänkandet i dess
            helhet.
          </note>
          <note type="speaker">
            Anf. 14 ANA MARIA NARTI (fp):
          </note>
          <note>
            Fru talman! I dag bör vi vara glada. Vi gör något gott när vi
            stiftar denna nya lag. Det är en lag som öppnar vardagen för en
            stor grupp människor som hittills på något sätt har levt ett ofullständigt
            liv i
          </note>
          <note>
            Sverige eller utomlands. Vi kommer alla ihåg ishockeyspelaren
            som grät när han upptäckte att han inte fick representera Sverige
            därför att han redan hade fått amerikanskt medborgarskap. Det
            är inte så få svenskar som i dag verkar och bor på väldigt många
            ställen i världen. Många av dem har antagligen tagit ett annat
            medborgarskap. Det kan vara forskare som vi på något sätt förlorar
            en gång för alla om de blir amerikanska medborgare på grund av
            sitt arbete vid ett stort amerikanskt universitet. Känslan att
            förvägras fullvärdig återkomst till hemlandet bör var tung för
            dem.
          </note>
          <note>
            Denna fråga om dubbelt medborgarskap är inte en invandrarfråga.
            Det är klart att den är väldigt viktig för oss som är födda i
            ett annat land. Men så länge som diskussionen om dubbelt medborgarskap
            bara centrerades kring de nya svenskarna, som man brukar säga,
            var jag motståndare till en sådan lag. Man ska inte skapa privilegier
            för en viss grupp. Men det gäller som sagt också ishockeyspelaren,
            som har spelat under en lång tid med stor vinst för honom själv,
            för det nya landet och för det gamla landet, som vill återkomma
            och representera sitt eget land.
          </note>
          <note>
            Medborgarskap hör ihop med den nationella staten och med en historisk
            process som vi kanske ska titta tillbaka på lite grann. Före första
            världskriget vandrade min fars släktingar, rumänska makedonier,
            från turkiska imperiet. De vandrade från Makedonien till Australien
            eller USA och gjorde affärer. Det tog många år, men de kom tillbaka
            med guld. Deras makedonsk-rumänska by mådde jättebra på grund
            av denna globalisering som gick väldigt långsamt.
          </note>
          <note>
            Rumänska herdar vandrade från fjällen i Rumänien till Kaukasus
            med får eller boskap och kom tillbaka när årstiden växlade.
          </note>
          <note>
            Vad var det som satte stopp för den här mycket stora rörligheten
            i världen? Konsolideringen av nationalstaten efter första världskriget
            och den ryska s.k.
          </note>
          <note>
            revolutionen, födelsen av en kommunistisk stat som på en gång
            delade världen i två fientliga block.
          </note>
          <note>
            Det var då det blev ett brott att lämna ett land. Det var då
            lik efter människor som försökte fly Sovjetunionen låg på isen
            på floden mellan Rumänien och
          </note>
          <note>
            Ryssland för att skrämma folk att inte röra sig.
          </note>
          <note>
            Den överdrivna betydelse som ett enda medborgarskap har fått
            föddes då, och den förstärktes under
          </note>
          <note>
            30- och 40-talen när extremnationalismen var så stark i hela
            Europa, med de följder vi känner till.
          </note>
          <note>
            Jag tycker att det är mycket glädjande att vi på ett avslappnat
            sätt och i samförstånd i dag kan diskutera dubbelt medborgarskap.
            Det är klart att denna nya ordning har både fördelar och nackdelar
            för de två berörda staterna och för individen. Men själva det
            faktum att vi så lugnt kan diskutera denna fråga är faktiskt en
            vinst för oss alla. Vi är inte längre så rädda för varandra.
          </note>
          <note>
            Vem har gjort mycket stort oväsen de senaste åren när det gäller
            människornas tillhörighet till en eller annan stat? Jo, det var
            de där hemska våldshärskarna som inte ville släppa sin position.
            Det var i mitt första hemland, i Rumänien, de f.d. kommunisterna
            som ville skrämma folket med västvärlden. Då var plötsligt exilrumänerna
            det värsta man kunde tänka sig -
          </note>
          <note>
            de där konstiga personerna som hade lämnat landet när det var
            som värst och som nu ville komma tillbaka och köpa landet.
          </note>
          <note>
            Med den här propagandan satte man i gång många våldsamma sammanstötningar.
            Den som drev politiken till sin yttersta spets var Milosevic och
            vi vet vad han har gjort, så vi ska vara mycket glada för att
            vi i dag röstar för en ny medborgarskapslag.
          </note>
          <note>
            Så till rösträtten. Jag ska försöka tänka efter vad jag skulle
            ha gjort om jag hade haft dubbelt medborgarskap från 1989-1990,
            när diktaturen föll i Rumänien, till i dag. I Rumänen har det
            ägt rum ett val
          </note>
          <note>
            1990, ett val 1992, ett val 1996 och ett val 2000.
          </note>
          <note>
            Ärligt talat, skulle jag ha åkt tillbaka för att rösta? Det är
            inte bara en fråga om tid, om pengar, om att sätta sig in, om
            att anmäla sig osv. Det är över huvud taget en fråga om hur mycket
            jag kunde engagera mig i två länders politik samtidigt.
          </note>
          <note>
            En gång skulle jag absolut ha åkt. Det var förra hösten. Varför?
            Därför att extremnationalismen hotade att isolera landet på nytt.
            Vi hade fått alldeles för många röster för alla dessa hemska spöken.
            Och då var det nödvändigt i demokratins försvar. Det skulle ha
            varit mycket bra om exilrumänerna hade haft möjlighet att åka
            och rösta för att stoppa vansinnet.
          </note>
          <note>
            Varför ska vi alltid se faror i förändringen? Varför ska vi inte
            se den positiva vinsten som kan växa ur förändringen? Just det
            här att vi har blivit världsmedborgare, många av oss, kan betyda
            att vi bär med oss demokratins lära och demokratins vardag också
            vid svåra val. I valkampanjer skulle vi kunna bidra mycket mer
            i länder där demokratin inte har stabiliserats, just därför att
            vi skulle vara fullt berättigade att komma och hjälpa till.
          </note>
          <note>
            Jag tror inte att det finns en fara i dubbelt medborgarskap,
            och jag är mycket glad för att vi gör den här förändringen. Visst
            kan man diskutera språkfrågorna. Men jag tror inte att medborgarskapet
            är den bästa plattformen för att diskutera språkets betydelse
            för den människa som har bosatt sig i ett land. Den frågan borde
            vara löst mycket tidigare för människorna som börjar leva i det
            här landet, inte när det blir dags att ansöka om medborgarskap.
            Men det är en mycket komplicerad fråga och jag vill gärna ta upp
            den en annan gång, kanske i en interpellation, kanske i någon
            motion.
          </note>
          <note>
            Jag yrkar bifall till propositionen.
          </note>
          <note type="speaker">
            Anf. 15 GUSTAF VON ESSEN (m) replik:
          </note>
          <note>
            Fru talman! Med all respekt för ett engagerat och intressant
            anförande - det vill jag verkligen säga -
          </note>
          <note>
            kunde man faktiskt tolka vissa avsnitt av anförandet så att om
            man stod kvar vid principen om enkelt medborgarskap, som vi gör,
            så skulle man åtminstone på långt håll vara släkt med Milosevic.
          </note>
          <note>
            Jag hoppas att det intrycket inte kvarstannar efter att ha hört
            Ana Maria Narti igen.
          </note>
          <note type="speaker">
            Anf. 16 ANA MARIA NARTI (fp) replik:
          </note>
          <note>
            Fru talman! Absolut inte. Jag ville bara berätta om den skräckpropaganda
            som har använts mycket intensivt i Östeuropa, där man på nytt
            har satsat på att människan bara kan ha en identitet. Det är förresten
            inte alls sant. Det finns väldigt många människor med blandad
            kultur i alla befolkningar. Rädslan för fler än en identitet har
            varit ett redskap där. Därför tycker jag att det är bra att vi
            nu har gjort resan bort från den rädslan nästan helt och hållet.
          </note>
          <note>
            Jag har inte velat identifiera moderaterna med
          </note>
          <note>
            Milosevic, inte alls. Jag ber om ursäkt om det har tolkats på
            det sättet.
          </note>
          <note type="speaker">
            Anf. 17 KERSTIN-MARIA STALIN (mp):
          </note>
          <note>
            Fru talman! Kamrater och åhörare! Jag tackar för den här propositionen,
            för utredningen och betänkandet, och jag välkomnar dem.
          </note>
          <note>
            Miljöpartiet har haft motioner och vi är glada för att den om
            dubbelt medborgarskap nu är tillgodosedd.
          </note>
          <note>
            Inom parentes sagt låter det lite ogint när det står att den
            är tillgodosedd och därför avstyrks. Det är väl kutym att man
            gör så, men det ser lite konstigt ut.
          </note>
          <note>
            Många har talat om integrationsbefrämjande som ett resultat av
            de här lagändringarna, och det är alldeles riktigt. För den som
            känner en god och djup gemenskap med sitt gamla land blir integrationen
            bättre.
          </note>
          <note>
            Men det har också andra fördelar. Jag känner väl en iransk kvinna,
            som kom hit som ung och som har studerat här. Nu har hon arbete
            och har etablerat sig i
          </note>
          <note>
            Sverige. Hon har länge velat bli svensk medborgare men har inte
            vågat det. Om hon skulle ha avsagt sig sitt iranska medborgarskap
            skulle hon inte ha vågat åka hem och hälsa på sin mamma. Nu kan
            hon göra det, och det är jag jätteglad för.
          </note>
          <note>
            Det görs, som nämndes av Birgitta Carlsson, även en liten förbättring
            vad gäller styrkandet av identiteten. Man ska inte vara lika hård
            på den punkten.
          </note>
          <note>
            Ibland är det nästan omöjligt att styrka identiteten.
          </note>
          <note>
            Man kan också göra ytterligare förbättringar, som vi vill fortsätta
            att kämpa för.
          </note>
          <note>
            En annan sak som vi fortsättningsvis kommer att uppmärksamma
            handlar om de statslösa barnen. I och med uppehållstillståndet
            borde inte ett visst antal år för hemvist behövas för barnen,
            och vi tycker att det på sikt ska gälla både statslösa och asylsökande
            barn.
          </note>
          <note>
            Detta vill vi följa upp och återkomma till så småningom genom
            motion och interpellation.
          </note>
          <note>
            I sin helhet är dock de här lagändringarna av godo, och vi yrkar
            därför bifall till utskottets hemställan i dess helhet.
          </note>
          <note type="speaker">
            Anf. 18 Statsrådet MONA SAHLIN (s):
          </note>
          <note>
            Fru talman! Jag vill precis som Ana Maria Narti börja med att
            säga att det här är en dag att vara glad och tacksam över. Jag
            vill också tacka för den historiska påminnelse som vi fick i Ana
            Maria Nartis inlägg.
          </note>
          <note>
            Dagens diskussion är slutet på ett ganska långt arbete men kanske
            början till ett väldigt annorlunda liv för väldigt många människor
            både i vårt land och i många andra länder. Den lag som vi nu ska
            ersätta med en ny är 50 gammal. För att uttrycka det milt har
            det hänt väldigt mycket i världen och i vårt land under de 50
            åren. Vi har också kunnat notera en fantastisk uppmärksamhet liksom
            även intresse och lycka från människor som de senaste månaderna
            har börjat inse att det som de så länge har längtat efter och
            väntat på nu ska bli möjligt.
          </note>
          <note>
            Jag vill liksom många andra här från talarstolen har gjort konstatera
            att det i stort sett, med några tragiska undantag, finns en väldigt
            stor samstämmighet omkring den här viktiga frågan. Jag tycker
            också att det är viktigt att detta slag av förändringar i vårt
            samhällssystem får en väldigt stark uppslutning i parlamentet.
          </note>
          <note>
            Jag vill kommentera bara några av huvudpunkterna i förslaget,
            vilka redan har tagits upp på ett tydligt och bra sätt i många
            inlägg. Den första och mest uppmärksammade frågan är förstås den
            om att fullt ut acceptera det dubbla medborgarskapet. Den frågan
            har verkligen diskuterats ingående också i regeringen.
          </note>
          <note>
            Jag vill först understryka att detta för mig inte i första hand
            är en integrationsfråga utan en rättighetsoch anständighetsfråga,
            som är generell till sin karaktär. Frågan har också minst två
            sidor. Den ena handlar om utländska medborgare i Sverige som vill
            söka svenskt medborgarskap utan att vilja klippa av de band med
            det tidigare hemlandet som det tidigare har funnits krav på. Den
            andra handlar om svenska medborgare, inte bara ishockeyspelare
            utan många andra, som jobbar på olika håll i världen och behöver
            medborgarskap i det land som de bor och arbetar i men inte vill
            ge upp det svenska.
          </note>
          <note>
            Den ökade internationaliseringen har ju inneburit att betydligt
            fler människor i dag har en reell anknytning till mer än ett land.
            Det är något som vi nu tar konsekvenserna av och, tycker jag,
            ska underlätta, acceptera och faktiskt också gilla och respektera.
          </note>
          <note>
            Sverige är, som också har framkommit tidigare i dag, inte ensamt
            om detta. Många länder i Europa har under senare år ändrat sin
            lagstiftning, t.ex. Italien och Schweiz. Andra länder accepterar
            sedan länge det dubbla medborgarskapet, bl.a. Storbritannien,
            Frankrike och USA.
          </note>
          <note>
            När det gäller våra nordiska grannländer kan det väl vara av
            intresse att notera att det pågår ett lagstiftningsarbete i Finland
            med samma inriktning och att det i Norge nu finns ett utredningsförslag
            om att tilllåta dubbelt medborgarskap.
          </note>
          <note>
            I Sverige finns det, som redan har nämnts, ett stort antal personer,
            ungefär 300 000, med dubbla medborgarskap. Vilka problem skulle
            vi tycka att det har lett till för dem, för deras ursprungsland
            eller för
          </note>
          <note>
            Sverige? Det går inte heller att se några sådana problem i de
            länder som tillåter dubbla medborgarskap.
          </note>
          <note>
            Jag tycker att det är angeläget att en dag som denna säga att
            detta är ett ställningstagande för individen.
          </note>
          <note>
            Fördelarna just för individen med det dubbla medborgarskapet
            har redan betonats av många, och jag ska inte upprepa dem. Jag
            vill bara understryka att det här verkligen är en efterlängtad
            reform, som gäller både invandrare i Sverige och utlandssvenskar
            på många håll i världen.
          </note>
          <note>
            Jag skulle kort också vilja beröra barnens och ungdomarnas möjlighet
            att få svenskt medborgarskap.
          </note>
          <note>
            Det är mycket angeläget att vi underlättar för dem som växer
            upp i Sverige att få detta. Barnen är vår framtid, och att visa
            att de fullt ut är välkomna i samhällsgemenskapen är en anständighetsfråga.
          </note>
          <note>
            Ett särskilt problem har gällt de statslösa barnen.
          </note>
          <note>
            Det finns i dag ungefär 4 000 sådana i Sverige, och det är förstås
            helt otillfredsställande och rimmar urdåligt med våra internationella
            åtaganden t.ex. i
          </note>
          <note>
            FN:s barnkonvention. Att undvika statslöshet, fru talman, är
            oändligt mycket viktigare än att fortfarande i dag kämpa och sprattla
            mot det dubbla medborgarskapet.
          </note>
          <note>
            De nya reglerna innebär ju att ett statslöst barn som föds i
            Sverige direkt kan få svenskt medborgarskap genom anmälan, om
            barnet har uppehållstillstånd och hemvist här. Även för barn med
            utländskt medborgarskap innebär den nya lagen stora förändringar.
            En som inte har nämnts och som jag vill lyfta fram är att ett
            barn med en svensk far alltid ska förvärva svenskt medborgarskap
            vid födelsen, om barnet föds i Sverige. Om barnet föds i utlandet
            ska det kunna få svenskt medborgarskap genom anmälan.
          </note>
          <note>
            I dag överför fadern sitt svenska medborgarskap till barnet bara
            om föräldrarna är gifta, medan en svensk mor alltid överför sitt
            medborgarskap till barnet. Den ändring som görs nu innebär faktiskt
            också ökad jämställdhet mellan kvinnor och män men också mellan
            barn till gifta och ogifta föräldrar.
          </note>
          <note>
            Något som har diskuterats mycket är frågan om ifall kunskaper
            i det svenska språket i vårt samhälle i dag, år 2001, skulle vara
            ett villkor för att få medborgarskap. Ett krav på språkkunskaper
            fanns ju tidigare men avskaffades för över 20 år sedan, i början
            på 80-
          </note>
          <note>
            talet. Varken regeringen eller utskottet har tyckt att det finns
            några som helst skäl att i den nya lagen införa språkkrav eller
            krav på samhällskunskaper.
          </note>
          <note>
            Givetvis är det så att både språk och samhällskunskaper om det
            nya land som man kommer till har oerhört stor betydelse både för
            integrationen och för möjligheterna att få arbete och leva ett
            värdigt liv.
          </note>
          <note>
            Men från detta konstaterande till att införa ett faktiskt krav
            är det milslångt. Jag tycker inte att det vore vare sig lämpligt
            eller administrativt försvarbart att införa ett sådant krav.
          </note>
          <note>
            Precis som utskottets majoritet betonar är det okej och bra att
            stimulera språkinlärningen, men man kan aldrig tvinga fram motivation
            och kunskaper, och det bör man inte heller försöka göra.
          </note>
          <note>
            Avslutningsvis vill jag återigen understryka att det är en glad
            och mycket speciell dag när vi nu får vara med om att den nya
            lagen om svenskt medborgarskap ska beslutas. Det är också en reform
            som internationellt röner både uppmärksamhet och stort intresse.
          </note>
          <note>
            Framför allt underlättar den livet för oerhört många individer
            inte bara i vårt land utan runtom i världen.
          </note>
          <note type="speaker">
            Anf. 19 SVEN-ERIK SJÖSTRAND (v) replik:
          </note>
          <note>
            Fru talman! Vi i Vänsterpartiet har i ett särskilt yttrande vid
            utskottsbetänkandet speciellt tagit upp frågan om avgiften för
            naturalisation. Avgiften är så pass hög att den för många människor
            utgör ett problem. 1 500 kr är mycket pengar.
          </note>
          <note>
            I betänkandet framhåller utskottet att man i samband med uppföljningen
            av den nya lagen även bör granska effekterna av avgiftens storlek
            och utformning. Jag undrar hur statsrådet ser på detta.
          </note>
          <note type="speaker">
            Anf. 20 Statsrådet MONA SAHLIN (s) replik:
          </note>
          <note>
            Fru talman! Regeringen har självfallet noterat den skrivning
            som finns i utskottets betänkande. Jag kan bara instämma i att
            det är mycket rimligt att vi när man gör en första uppföljning
            av lagen också ska granska avgifternas både storlek och utformning
            och vid behov återkomma med förslag till ändringar.
          </note>
          <note>
            Jag tycker att det är rimligt. Det är en berättigad fråga och
            en berättigad oro att avgifternas storlek aldrig får vara ett
            hinder för människor att söka medborgarskap. Vi noterar uppdraget
            från utskottet och kommer att återkomma med frågan.
          </note>
          <note type="speaker">
            Anf. 21 SVEN-ERIK SJÖSTRAND (v) replik:
          </note>
          <note>
            Fru talman! Jag tackar statsrådet för svaret. Det är glädjande
            att regeringen vill titta på det. Det är en viktig fråga. Jag
            har fått signaler om personer som har fått avslag. Det är rätt
            så konstigt att de får betala
          </note>
          <note>
            1 500 kr. Det kan också i förlängningen innebära att de inte
            vågar söka medborgarskap längre fram. De måste vara säkra på att
            de kan få det.
          </note>
          <note>
            Jag har förstått att det rör sig om ungefär 39 miljoner kronor.
            Det är pengar som sedan går till statskassan. I några av motionerna
            framgår det kanske att administrationskostnaderna eventuellt inte
            är så höga som 1 500 kr. Det är rimligt att regeringen tittar
            på det. Jag för min del hoppas att avgiften ska vara så låg som
            möjligt så att alla som vill ha svenskt medborgarskap ska kunna
            få det.
          </note>
          <note type="speaker">
            Anf. 22 GUSTAF VON ESSEN (m) replik:
          </note>
          <note>
            Fru talman! Jag är uppenbarligen ett tragiskt undantag. Det är
            jag väl tillsammans med ungefär halva svenska befolkningen, som
            i undersökningar har sagt sig vara emot ett införande av dubbelt
            medborgarskap.
          </note>
          <note>
            Jag vill ta upp ett par frågor. Jag tänker inte dra hela ärendet,
            utan jag tänker ta upp några särfrågor.
          </note>
          <note>
            Det första är att Försvarsmakten i sitt yttrande har pekat på
            att det kan bli problem med lojalitetskonflikt i samband med fredsbevarande
            uppdrag och operationer. Det kan också finnas en risk för särbehandling
            i och med att man lyfter ut någon som visserligen är svensk men
            som också har ett annat medborgarskap.
          </note>
          <note>
            Det kan blir lojalitetskonflikter och fråga om särbehandling
            och diskriminering. Det bör man få ett slags uttalande från statsrådet
            om. Det gäller risken för en sådan särbehandling eller riskerna
            över huvud taget med dubbla lojaliteter.
          </note>
          <note>
            Sedan vill jag ställa en annan fråga till statsrådet.
          </note>
          <note>
            Tycker statsrådet att det är rimligt att en terrorist, mördare
            eller grov narkotikabrottsling får behålla sitt medborgarskap
            om detta förvärvats på falska grunder eller genom bedrägligt förfarande,
            särskilt nu när dubbelt medborgarskap införs som huvudregel? Jag
            vill ställa den frågan eftersom det här finns en ådra av rättsmedvetande
            hos många svenskar. Det är enligt mitt sätt att se helt rättsvidrigt
            att en sådan person ska få behålla sitt medborgarskap om den ändå
            har ett annat medborgarskap att falla tillbaka på. Det är en principiell
            fråga och en principiell hållning utifrån vårt synsätt.
          </note>
          <note>
            Jag återkommer i nästa replik.
          </note>
          <note type="speaker">
            Anf. 23 Statsrådet MONA SAHLIN (s) replik:
          </note>
          <note>
            Fru talman! Först måste jag säga att jag reagerar starkt mot
            sådana svepande uttryck som: Jag har halva det svenska folket
            bakom mig, för det har undersökningar visat. Det tycker jag är
            under debattnivån, måste jag säga.
          </note>
          <note>
            Det här är en principiell fråga, Gustaf von Essen, det är en
            ideologisk fråga och det är en värderingsfråga. Ibland måste faktiskt
            också vi politiker kunna säga att även om det skulle vara så att
            en majoritet av befolkningen inte omfattar en viss värdering är
            det vår plikt att också försöka förändra ett sådant synsätt.
          </note>
          <note>
            Jag är övertygad om att den här reformen är riktig principiellt
            och också har ett starkt och stort stöd. Det är en princip att
            stå på individens sida. Det vill jag betona. Det är vad jag tycker
            att majoriteten i riksdagen ställer sig bakom i dag.
          </note>
          <note>
            När det gäller Försvarsmakten och de frågor som
          </note>
          <note>
            Gustaf von Essen här har väckt diskuterades det tidigare med
            utskottets talesman. Jag litar helt på att
          </note>
          <note>
            Försvarsmakten har gjort en riktig bedömning. Den kan väga in
            också dessa aspekter tillsammans med andra som finns när man måste
            göra en säkerhetsbedömning. Jag har fullt förtroende för att den
            hanterar detta. Det är enligt min uppfattning inte något problem
            som är av någon avgörande betydelse.
          </note>
          <note>
            Sedan kom Gustaf von Essen med ett mycket svepande uttryck: Ska
            terrorister och mördare få behålla sitt medborgarskap? Medborgarskapet
            är ett faktum.
          </note>
          <note>
            Det skulle få oerhört allvarliga konsekvenser som det kunde tas
            bort och värderas, oavsett vilket land vi nu talar om. En terrorist
            och en mördare ska straffas. Det ska vara hårda straff. Men det
            får aldrig vara ett straff att ta bort ett medborgarskap. Så viktigt
            tycker utskottsmajoriteten och riksdagsmajoriteten att medborgarskapets
            värde är.
          </note>
          <note type="speaker">
            Anf. 24 GUSTAF VON ESSEN (m) replik:
          </note>
          <note>
            Fru talman! Jag fäste mig vid att statsrådet talade om tragiska
            undantag. Om det var en tillräckligt bra början på debattnivån
            kan man diskutera.
          </note>
          <note>
            Detta är värderingsfrågor. Jag anser mig inte, precis som alla
            andra moderater, vara tragisk i det här fallet utan står för de
            värderingar om medborgarskapets betydelse och status som vi alltid
            har gjort och som vi också i fortsättningen vill göra. Våra värderingar
            delas av väldigt många människor. Det är jag rätt glad för.
          </note>
          <note>
            När det sedan gäller återtagande av medborgarskap ställde jag
            frågan därför att det ibland förekommer att det har upptäckts
            att människor har fått medborgarskap på falska grunder och kanske
            också ibland genom tjänstefel. Är det då människor som definitivt
            aldrig skulle ha fått ett medborgarskap om förutsättningarna hade
            varit de riktiga menar vi att det finns utrymme för att diskutera
            om inte ett återtagande av medborgarskap skulle kunna ske. Det
            gäller särskilt nu när medborgarskapet urholkas genom att dubbelt
            medborgarskap införs. Då finns det än större anledning att diskutera
            just denna fråga på ett rimligt och riktigt sätt.
          </note>
          <note type="speaker">
            Anf. 25 Statsrådet MONA SAHLIN (s) replik:
          </note>
          <note>
            Fru talman! Jag känner oerhört starkt att det i den här balansen
            - om vi nu för en debatt och en diskussion om vad som är rimligt
            och inte, och vad som är problem eller fördelar med förändringen
            - är viktigt att göra ett konstaterande. Om det är så att människor
            får ett medborgarskap på falska grunder är det vi måste ta ansvar
            för kontrollen, efterlevnaden och möjligheten hos myndigheter
            att kunna göra en korrekt och rimlig bedömning. Det är där vi
            har det stora ansvaret att sätta in resurser och ställa krav och
            ge möjligheter i rättstillämpningen. Om medborgarskapet skulle
            kunna tas bort av den ena eller andra anledningen är konsekvenserna
            så mycket större. Jag känner mig ändå trygg i att det är en rimlig
            bedömning som både regeringen och riksdagsmajoriteten har gjort
            här.
          </note>
          <note>
            Gustaf von Essen återkommer hela tiden till att vi nu urholkar
            medborgarskapet. Lyssna till många av de inlägg som har gjorts
            här i dag! Min bestämda uppfattning är att det vi gör nu, Gustaf
            von Essen, är att stärka medborgarskapets betydelse och individers
            både möjligheter och rättigheter att kunna känna tilltro och samhörighet.
            Det handlar om rätt att påverka mer än i det land man föddes i
            och också kunna påverka i det land där man finns och verkar. För
            mig handlar det om att stärka, inte urholka, medborgarskapet.
          </note>
          <note type="speaker">
            Anf. 26 MAGDA AYOUB (kd) replik:
          </note>
          <note>
            Fru talman! Jag vill lyfta en annan fråga, som jag tog upp i
            mitt anförande. Statsrådet Mona Sahlin anser inte att dubbelt
            medborgarskap i första hand handlar om integrationen, utan det
            är en rättighet.
          </note>
          <note>
            Jag tycker att det är en mycket viktig fråga. När människor ansöker
            om dubbelt medborgarskap skulle
          </note>
          <note>
            Migrationsverket och inte Integrationsverket kunna ge den viktiga
            informationen till dem som söker dubbelt medborgarskap. Varför
            lägger man den biten hos
          </note>
          <note>
            Integrationsverket och inte där människor ansöker om och där
            man beslutar om dubbelt medborgarskap?
          </note>
          <note type="speaker">
            Anf. 27 Statsrådet MONA SAHLIN (s) replik:
          </note>
          <note>
            Fru talman! Jag tycker att det är viktigt att alla, både Integrationsverket
            och Migrationsverket och även andra institutioner och organisationer,
            tar ett stort ansvar för att vara med och sprida information om
            den nya förändringen. Jag har inte sett någon anledning att förändra
            ansvarsfördelningen på det sätt som talaren här förespråkade.
            Men det är mycket som vi nu får granska och ha med i uppföljningen.
            Vi får se om det finns anledning att titta på en annan fördelning,
            men i dagsläget har jag inte bedömt det som nödvändigt.
          </note>
          <note type="speaker">
            Anf. 28 JOHNNY GYLLING (kd):
          </note>
          <note>
            Fru talman! I dag är det en stor dag - inte kanske för mig eller
            för de allra flesta svenskar, men för väldigt många som väntat
            på den lagändring som gör det möjligt att inneha fler än ett medborgarskap.
            Jag tänker på de utlandssvenskar som vill vara både svenskar men
            också amerikanare, australiensare eller vad det kan vara i det
            land de nu kallar för sitt nya hemland. Men jag tänker också på
            de invandrare här i
          </note>
          <note>
            Sverige som vill behålla sina rötter från Iran eller
          </note>
          <note>
            Libanon men ändå vara svenska medborgare fullt ut.
          </note>
          <note>
            För dessa människor kan den nya lagen vara av mycket stor betydelse
            - större än vi andra kanske kan förstå.
          </note>
          <note>
            Redan i dag finns ju ca 300 000 människor i Sverige med dubbelt
            medborgarskap, men den nya lagen kommer att göra det möjligt för
            flera att slippa avsäga sig sitt gamla medborgarskap men samtidigt
            bli svenska medborgare fullt ut.
          </note>
          <note>
            Eftersom jag hade förmånen att delta i 1997 års medborgarskapskommitté,
            vars utredning ligger till grund för propositionen, så vill jag
            i dag ta tillfället att säga något om det här betänkandet.
          </note>
          <note>
            Väl medveten om att det är många olika frågor som behandlas omkring
            medborgarskap så kommer jag endast att uppehålla mig kring den
            fråga som kanske rönt mest uppmärksamhet i medierna, nämligen
            frågan om dubbelt medborgarskap.
          </note>
          <note>
            Jag är glad över den så pass stora enighet som råder. Jag har
            respekt för att det kan kännas svårt för alla att omfatta tanken
            att en person ska kunna vara medborgare i flera länder samtidigt.
            Skälen emot denna ordning är flera. Dels finns säkerhetsaspekterna,
            dels den begränsade möjligheten till skydd i annat land, dels
            att man får lov att rösta i flera länder för att nämna några argument.
            Jag tycker dock inte att vi ska bekymra oss så mycket för dem
            som i teorin kan rösta dubbelt. Jag tycker att vi mer ska bekymra
            oss för dem som har rösträtt men väljer att aldrig rösta. Fördelarna
            överväger nackdelarna - det är i alla fall min uppfattning.
          </note>
          <note>
            Jag kan inte låta bli att nämna ett argument som
          </note>
          <note>
            Gustaf von Essen anförde, nämligen att Sverige nu blir först
            i Norden med den här ändringen. Det är inte så konstigt, därför
            att de nordiska länderna har avvaktat vad Sverige skulle komma
            att göra i frågan.
          </note>
          <note>
            Vid de kontakter som vi i kommittén hade visade det sig mycket
            tydligt att våra grannländer ville se hur vi klarade av utredningen,
            och väga för- och nackdelar för att anta en ny lagstiftning innan
            de själva tog samma steg.
          </note>
          <note>
            Det som är märkligt är att ju mer man tränger in i frågan och
            väger för- och nackdelar, desto mer övertygad blir man om att
            detta är någonting positivt. Så var det för oss som satt i kommittén.
            Argumenten emot minskade i tyngd varje gång som vi granskade frågan
            på djupet. I stället framstod som viktigast den enskilda människans
            värde och rätt att få känna sig som fullvärdig medborgare i både
            sitt hemland såväl som det nya landet. Samtliga partiers representanter
            i kommittén var eniga i denna fråga.
          </note>
          <note>
            Det är också anmärkningsvärt att just den här frågan först betraktades
            som politiskt omöjlig att lösa. I
          </note>
          <note>
            kommitténs direktiv ingick just att inte ta sig an frågan om
            dubbelt medborgarskap. Men kommittén själv bad sedan om nya direktiv,
            och den numera bortgångne ministern Leif Blomberg gav oss också
            dessa nya direktiv. Tack vare det så fick frågan en sådan vändning,
            och även om det tagit lång tid så är vi nu framme vid beslut i
            Sveriges riksdag. Det tycker jag känns oerhört bra.
          </note>
          <note>
            Fru talman! Jag står naturligtvis bakom de reservationer som
            kristdemokraterna har i betänkandet och som Magda Ayoub har redogjort
            för, men för tids vinning gör jag inga yrkanden.
          </note>
          <note>
            Jag ser fram emot en debatt även utanför denna kammare om medborgarskapets
            betydelse, och jag kan som sagt inte känna mig annat än glad i
            dag när riksdagen är på väg att anta en förnyad lagstiftning om
            svenskt medborgarskap.
          </note>
          <note type="speaker">
            Anf. 29 KENNETH KVIST (v):
          </note>
          <note>
            Fru talman! Jag känner samma tillfredsställelse över detta förslag
            som Johnny Gylling omvittnade och som tidigare också statsrådet
            Sahlin har gett uttryck för. Det är en utomordentligt viktig reform
            som vi genomför.
          </note>
          <note>
            Det är tråkigt att riksdagen inte kan genomföra den i full enighet.
            Det fanns vissa förhoppningar om det. Moderaternas representant
            i utredningen kom efter moget övervägande faktiskt fram till den
            ståndpunkt som är majoritetens ståndpunkt - att man ska tillåta
            medborgarskapet. Men så hade han också ägnat frågan en del möda
            och satt sig in i den.
          </note>
          <note>
            Fru talman! Med all respekt så verkar det inte som om Gustaf
            von Essen skulle ha ägnat så stor möda åt att tänka igenom frågan
            - och det ur flera aspekter.
          </note>
          <note>
            Dubbelt medborgarskap är nödvändigt därför att en del länder
            faktiskt inte släpper medborgarskapet för sina medborgare om de
            har flytt därifrån. Därför är det viktigt att de som har flytt
            ska kunna vara medborgare fullt ut någonstans. Hem kan de inte
            komma, men de blir inte av med sitt gamla medborgarskap.
          </note>
          <note>
            Alltså måste de i det fallet kunna få bli dubbla medborgare.
            Dubbelt medborgarskap tillåts i dag. Vi har ungefär 300 000 personer
            som har dubbelt medborgarskap. Med nya dubbla "medborgarskapare"
            skulle det bli omkring 100 000 ytterligare. Detta är alltså en
            reform som egentligen gäller en mindre del av de berörda. Icke
            desto mindre är den viktig.
          </note>
          <note>
            Det är också, som Ana Maria Narti påpekade, oerhört viktigt inför
            utlandssvenskarna. Utlandssvenskar måste i en del fall för att
            få arbete i det nya hemlandet avsäga sig det svenska medborgarskapet
            och ta det andra. Eftersom de kanske efter en period vill återvända
            till Sverige men ändå vara arbetande i det nya landet har de,
            om vi får dubbelt medborgarskap, möjlighet att vända hem.
          </note>
          <note>
            Statsrådet Sahlin har i och för sig redan förtjänstfullt tillbakavisat
            den moderata ståndpunkten, men jag tycker att den är anmärkningsvärd
            och upprörande. Jag tycker nämligen att medborgarskapet är ett
            och detsamma för alla. Alla som har blivit medborgare har blivit
            det med samma rättigheter och samma grundlagsmässiga skydd. Vi
            kan inte ha en grundlag som särskiljer den ena medborgaren från
            den andra.
          </note>
          <note>
            Det skulle i så fall tangera ideologier som jag åtminstone hade
            hoppats att Gustaf von Essen skulle stå mer främmande för än han
            tydligen tycks göra. Man kan inte ha ett medborgarskapets A-lag
            och B-lag.
          </note>
          <note>
            När medborgarskapet har erövrats, vunnits eller godkänts så är
            det ett och detsamma för alla medborgare.
          </note>
          <note>
            Detta med att pröva språk är egentligen också ganska illa genomtänkt.
            Det finns gamla människor i
          </note>
          <note>
            Älvdalen som pratar ett språk som varken Gustaf von
          </note>
          <note>
            Essen eller jag begriper, men de är icke desto mindre svenskar.
            Det finns äldre människor som pratar romani och har svårt att
            förstå svenska. Det finns människor, företrädesvis äldre, som
            pratar meänkieli -
          </note>
          <note>
            jotka puhuvat meänkieli - i Tornedalen och som kanske inte är
            så bra i svenska. Det finns samer som pratar något av de samiska
            målen och som kanske inte förstår svenska.
          </note>
          <note>
            Vilka av dem skulle mista sitt svenska medborgarskap vid ett
            sådant här språkprov? Förslaget är illa genomtänkt och illa fotat,
            och det borde därför överges omedelbart. Det var bra att Gustaf
            von Essen inte yrkade bifall till den reservationen, och jag hoppas
            att ingen annan gör det heller.
          </note>
          <note type="speaker">
            Anf. 30 GUSTAF VON ESSEN (m):
          </note>
          <note>
            Fru talman! Det som Kenneth Kvist redogör för här är i högsta
            grad känt för oss moderater, så det var inga nyheter när det gäller
            undantagen från dagens medborgarskapslag att bevilja dubbelt medborgarskap
            därför att det är orimligt att avsäga sitt gamla. Det är ju en
            regel som vi inte har sagt oss vilja överge. Där skjuter Kenneth
            Kvist in öppna dörrar. Vi är väl införstådda med att ingenting
            kan vara absolut, utan vi har sagt att den nuvarande huvudprincipen
            ska gälla med de undantag som redan i dag praktiseras.
          </note>
          <note>
            Även om man får ett medborgarskap fastän man behåller sitt gamla
            ska det vara absolut, säger Kenneth Kvist. Men det är det ju inte.
            Som jag påpekade tidigare kommer Försvarsmakten att göra särbehandlingar
            av säkerhetsskäl och lojalitetskonflikter, och då är det inget
            fullt medborgarskap och då gör man undantag. Då är inte medborgarskapet
            absolut. Det finns en del sådana situationer där man direkt kan
            säga att det finns en nackdel. Jag pekar på detta bara för att
            visa att Kenneth Kvist inte är riktigt konsekvent.
          </note>
          <note>
            Beträffande språkprov har vi sagt att man också måste vara väldigt
            försiktig och noggrann och inte vara absolut, utan man måste utforma
            detta på ett lämpligt sätt. För att få veta hur det ska gå till
            kan man hämta erfarenheter från de länder som har sådana språkprov,
            eller vad man ska kalla det, exempelvis
          </note>
          <note>
            USA. Det är inte alls konstigt. Det visar bara att vi vill någonting
            med vår syn på medborgarskapet och att det ska få den status som
            det förtjänar.
          </note>
          <note type="speaker">
            Anf. 31 KENNETH KVIST (v):
          </note>
          <note>
            Fru talman! Gustaf von Essen gör inte saken bättre. Han påstår
            att därför att Försvarsmakten inte kommer att respektera medborgarskapet
            på ett konsekvent sätt skulle jag vara inkonsekvent. Men säkerhetsprövning
            och säkerhetsklassning gör väl Försvarsmakten av alla svenska
            medborgare, där man väger in olika faktorer. Försvarsmakten gör,
            såvitt jag vet, ett grovt fel om man behandlar detta med generella,
            svepande omdömen och inte analyserar och tar reda på vilka förhållandena
            är i de enskilda fallen, precis som man gör när man säkerhetsklassar
            och säkerhetsprövar också andra svenska medborgare som bara har
            ett medborgarskap.
          </note>
          <note>
            Det är så. Det arbete vi har gjort i utredningen visar att de
            här säkerhetsaspekterna är helt negligerbara
          </note>
          <note>
            - de finns inte. Det visar också analyser som vi har gjort i
            en senare utredning, som jag har haft förmånen att sitta i, om
            medborgarskapskrav. En persons ursprung och födelseland har ingenting
            att göra med den lojalitet som man känner i det land som man bor
            i, verkar i och vill ha som sin och sina barns framtid.
          </note>
          <note>
            Detta är inget annat än populistiskt dravel. Det står jag för.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 10 §.)
          </note>
          <note>
            7 § Äldrepolitik
          </note>
          <note>
            Föredrogs socialutskottets betänkande 2000/01:SoU9
          </note>
          <note>
            Äldrepolitik.
          </note>
          <note>
            Anf. 32 CRISTINA HUSMARK
          </note>
          <note type="speaker">
            PEHRSSON (m):
          </note>
          <note>
            Fru talman! Det förpliktigar att denna debatt blir lika intressant
            och givande som den förra.
          </note>
          <note>
            "Man blir bara mer lik sig med åren", sade en läkare till mig
            en gång när jag var lite irriterad på en anförvants alldeles bestämda
            uppfattning. De orden och den insikten har följt mig genom åren
            och lärt mig att äldre visst vet hur de vill ha det och vad de
            vill ha, och därför är behovet av mångfald och alternativa lösningar
            än större när de fysiska begränsningarna sätter in.
          </note>
          <note>
            Jag delar Kommunförbundets uppfattning att äldre som behöver
            vård och omsorg måste få bättre möjligheter att själva kunna välja
            sin omsorg och att denna valfrihet måste resultera i ett ökat
            utbud av tjänster.
          </note>
          <note>
            Fru talman! Om jag ska åka på semester planerar och funderar
            jag. Ska det bli tält, husvagn, båt till
          </note>
          <note>
            Åland eller besök hos släkten? Jag bestämmer kanske årstid och
            antal dagar. Jag kanske har råd att åka utomlands, och jag funderar
            om jag ska resa norrut eller söderut. Jag läser resekataloger.
            Jag vet vilket alternativ jag skulle vilja ha, vilken natur, vilken
            mat och vilket umgänge jag vill ha. Därför söker jag mitt alternativ.
            All denna planering sker för några få dagars ledighet.
          </note>
          <note>
            Men när jag blir gammal och sjuk och ska lämna mitt hus och hem
            för en längre tid, kanske för alltid, ska jag vara tacksam - om
            jag alls får någon plats.
          </note>
          <note>
            Jag har inte mycket att välja på. Det enda jag får säga är kanske
            ja eller nej till den service som erbjuds.
          </note>
          <note>
            En verklig valfrihet kräver också att nya, alternativa utförare
            får vara med och erbjuda sina tjänster.
          </note>
          <note>
            Därför krävs det en öppenhet för okonventionella lösningar. Därför
            vill också jag som äldre få en katalog där jag kan se vilka olika
            alternativ som finns vad gäller särskilda boenden eller tjänster.
            Vem blir först med att erbjuda platser i ett boende med upplevelseträdgårdar
            för senildementa? Jag har sett för många boenden för senildementa
            på fjärde våningen med inglasade balkonger.
          </note>
          <note>
            I Socialstyrelsens rapport Äldreuppdraget framförs också hur
            angeläget det är att på ett helt annat sätt än i dag ta initiativ
            till kraftfulla utvecklingssatsningar för att stärka brukarnas
            möjlighet att påverka och få sina rättigheter. Det är en kraftfull
            kritik som
          </note>
          <note>
            Socialstyrelsen framför - det är ord och inga visor.
          </note>
          <note>
            Det ska bli intressant att här i dag få höra vad Socialdemokraterna
            och regeringsvännerna ska göra åt denna kritik. Har man tagit
            till sig den? Eller försöker man komma bort från ämnet?
          </note>
          <note>
            Fru talman! En äldrepeng ska införas, en äldrepeng som motsvarar
            kommunernas kostnad för en bestämd insats som man som äldre kan
            få för att betala den omsorg och den hjälp som man som enskild
            vill ha. Det är en frihetsrevolution. Den gagnar äldre som är
            i behov av vård och stöd, och den anpassar sig automatiskt till
            ett förändrat vårdbehov. Ju mer insatser som krävs, desto större
            blir äldrepengen.
          </note>
          <note>
            Det är annat än den tröga anslagsfinansiering som råder inom
            vården och omsorgen i dag, där man ser på föregående års ekonomi
            i stället för det aktuella vårdbehovet. Det är inte konstigt att
            äldre inte får den omsorg de är värda och att personalen går på
            knäna och tvingas dra ned på både kvalitet och säkerhet.
          </note>
          <note>
            Att äldrepengen också fungerar i praktiken kan vi moderater visa
            genom ett exempel, nämligen Nacka.
          </note>
          <note>
            Nu har också kommunerna Danderyd och Täby slagit fast en äldrepeng,
            som dessutom kan användas över kommungränserna. Valfrihet, fokus
            på kvalitet i stället för på pris samt bättre kontinuitet och
            mindre oro än vid entreprenadupphandling är deras ledmotiv.
          </note>
          <note>
            Fru talman! Enligt Socialstyrelsens rapport kännetecknas också
            äldreomsorgen i dag av stora brister när det gäller att fortlöpande
            registrera uppgifter om verksamhetens omfång, innehåll och kvalitet.
            Än större är bristerna vad gäller uppgifter om kostnader och förhållanden
            som är relaterade till enskilda individer.
          </note>
          <note>
            30 % av de beslutsdokument som finns efter biståndsbeslut är
            svårlästa och svårbegripliga. Hur stor avgift hjälptagaren ska
            betala framgår nästan aldrig. I
          </note>
          <note>
            flera fall får man heller inte den hjälp som har utlovats. På
            all denna kritik är äldrepengen ett svar.
          </note>
          <note>
            Många anhöriga och närstående gör redan i dag stora insatser
            för äldre och sjuka. Det är viktigt att erkänna dessa insatser,
            men också att uppmärksamma nödvändigheten av alternativ och mångfald
            också för dem. Det gäller i hög grad också äldre med invandrarbakgrund.
            Det är viktigt att i dag, men också inför morgondagen, uppmärksamma
            och inkludera närstående i begreppet anhörig.
          </note>
          <note>
            I Socialstyrelsens slutrapport Äldreuppdraget sägs också med
            tanke på kommunernas ekonomi och prognoser inför framtiden vad
            gäller resurser och behov i samhället av vård och omsorg att det
            är angeläget att starta en diskussion om den framtida finansieringen
            av äldreomsorgen.
          </note>
          <note>
            Enligt Statistiska centralbyråns befolkningsprognos från juni
            2000 förväntas relativt små variationer i antalet personer under
            65 år, medan befolkningen över 65 år kommer att öka med 800 0000
            personer till
          </note>
          <note>
            2050 - en ökning på 50 %. Denna oro har statsministern framfört
            gång på gång, men socialministern säger: Lita på mig. Det är kanske
            lätt att säga, men när problemen blir som störst är nog varken
            socialministern eller jag speciellt tillräkneliga.
          </note>
          <note>
            Skillnaden är att vi moderater känner ett ansvar för kommande
            generationer och vad de kan tvingas uppoffra, och vi vill kunna
            planera för en äldreomsorg av hög kvalitet och tillgänglighet
            också i framtiden medan tid är. Därför, fru talman, vill vi moderater
            ha en parlamentariskt tillsatt utredning som ser över äldreomsorgens
            framtida finansiering. Utredningen kan se på olika möjliga finansieringslösningar
            och se hur andra länder som har samma utveckling har diskuterat
            och löst det. Vi vill också få till stånd en lösning som håller
            över tid och som håller över val -
          </note>
          <note>
            pensionsuppgörelsen i ny tappning.
          </note>
          <note>
            Fru talman! Enligt en studie vid Linköpings universitet upptäcks
            endast 12 % av äldre med depression. Dessutom får många av landets
            demenssjuka ingen behandling alls eller behandlas i för liten
            utsträckning eftersom många läkare har stor okunnighet om depressioner
            och demenssjukdomar. Detta är en av många anledningar till att
            vi kräver en ökad statlig tillsyn. Dessutom måste både offentliga
            och privata vårdgivare stå under samma tillsyn och krav på uppföljning
            och öppenhet.
          </note>
          <note>
            Behovet av att rekrytera personal är stort, men vi vet att problemet
            är störst inom den offentliga sektorn. Varför söker sig så många
            till verksamheter i alternativ regi? Vårdcentraler och sjukhus
            som har bolagiserats vittnar om att man inte längre behöver annonsera.
            Folk står i kö.
          </note>
          <note>
            En sjuksköterska från Laholm berättade att hon frivilligt hade
            slutat arbeta inom den kommunala äldreomsorgen och nu packar chips
            i stället. Den dagen jag får ett arbete i det privata äldreboendet
            i
          </note>
          <note>
            Laholm börjar jag igen, säger hon. Hon är inte ensam.
          </note>
          <note>
            Fru talman! Pensionärsorganisationen menar att många av deras
            medlemmar får vidkännas kraftiga ekonomiska och sociala åtstramningar.
            Att det råder stora skillnader inom gruppen pensionärer vet vi
            genom många studier. Det finns de som har god pension och hygglig
            standard, men det finns andra som betraktas som fattiga och som
            har ekonomiska och sociala problem. Vi anser därför att regeringen
            bör tillsätta en utredning som får i uppdrag att belysa levnadsvillkoren
            för olika grupper inom pensionärskollektivet inte minst ur ett
            socialt perspektiv.
          </note>
          <note>
            Fru talman! Jag står självklart bakom samtliga moderata motioner
            och våra särskilda yttranden, men för tids vinnande yrkar jag
            bifall endast till reservation 1.
          </note>
          <note type="speaker">
            Anf. 33 LENA OLSSON (v):
          </note>
          <note>
            Fru talman! Jag vill börja med att säga att vi givetvis står
            bakom alla våra reservationer, men för tids vinnande yrkar jag
            bifall endast till reservationerna 4
          </note>
          <note>
            och 10.
          </note>
          <note>
            Äldrepolitiken, som vi debatterar i dag, ska vara en del av framtiden.
            Äldre ska mötas med respekt, ha inflytande och delaktighet och
            känna trygghet och kunna känna att man är lika mycket värd som
            människa oavsett vilken ålder man befinner sig i.
          </note>
          <note>
            Vi har sagt det förut och säger det igen: I dagens samhälle har
            vi tendenser att dela upp oss människor i olika grupper i stället
            för att se oss som människor och som en resurs under hela livet.
            Jag tror att alla partier kan ställa upp bakom de nationella målen
            som finns i äldrepolitiken, men det ser lite olika ut när det
            gäller hur partierna vill nå de målen.
          </note>
          <note>
            Vi hörde Cristina Husmark Pehrsson tala om valfrihet och mångfald.
            I stort sett alla problem ska lösas genom en äldrepeng. Vi har
            lite funderingar kring hur denna äldrepeng ska vara utformad.
            Det sägs att den ska täcka vård och omsorg. Man ska fastställa
            ett belopp. Jag tar ett exempel: 1 000 kr per dygn.
          </note>
          <note>
            Vi vet att dygnspriserna varierar kraftigt mellan olika äldreboenden,
            varför vi kan se framför oss följande: Hulda vill flytta till
            Nypongården, som kostar
          </note>
          <note>
            1 200 per dygn. För att inte lagen om upphandling ska behöva
            tillämpas är det inte kommunen som har avtal med vårdgivaren utan
            den enskilde. Vad händer då med de 200 kronorna? Kommer verkligen
            vårdgivaren att subventionera platsen om kommunen inte har råd
            att betala eller anser att 1 000 kr är rättvist och ska gälla?
            Ska Hulda välja något annat hem såvida hon inte kan betala mellanskillnaden
            själv?
          </note>
          <note>
            Valfrihet i denna form kräver dessutom att det finns en överkapacitet.
            Om vi mot den bakgrunden ser att det är tusentals i kö kan vi
            bara konstatera att den valfriheten inte finns i realiteten.
          </note>
          <note>
            Vi har hört att flera vårdgivare anger att de med införande av
            äldrepeng kommer att erbjuda tilläggstjänster som de själva kan
            köpa, t.ex. extra rehabilitering - en à la carte-meny i stället
            för en basmeny.
          </note>
          <note>
            Vad händer då med vårdens grundportal om lika vård för alla?
            Vi anser att valfriheten då endast finns för dem som har pengar
            eller anhöriga som kan bekosta dessa tillägg.
          </note>
          <note>
            Äldreomsorgen ska vara demokratiskt styrd, solidariskt finansierad
            och driven huvudsakligen i offentlig regi. Vi tycker faktiskt
            att det är skrämmande att vinstintresset med de följder det ger
            på många håll styr äldreomsorgen.
          </note>
          <note>
            Jag kan också i detta sammanhang nämna det som
          </note>
          <note>
            Cristina Husmark Pehrsson tog upp. Det finns problem i den kommunala
            vården - i den offentligt drivna vården. Men vi har från Vänsterpartiets
            sida sagt att vi också är beredda att se till att dessa åtgärdas
            och att vi vill utveckla den offentligt styrda och drivna vården,
            för det behövs. Det behövs en utveckling, och det behöver göras
            mycket åt problemen.
          </note>
          <note>
            I vår reservation 10 tar vi upp att vi vill att Äldreberedningen
            får i tilläggsuppdrag att se över möjligheten till en lagstiftning
            som kan säkerställa en norm för kvalitet i vård och omsorg. Ett
            minimikrav kallar vi detta. Vi anser att man pratat utan några
            större framgångar och resultat om kvalitet i äldreomsorgen.
          </note>
          <note>
            Det är självklart att man som äldre ska få komma ut på promenader,
            att man ska ha en meningsfull tillvaro, möjlighet till ett aktivt
            liv utifrån ork och förmåga samt stimulans. Men dessa behov har
            ofta kommit i skymundan för de medicinska behoven och insatserna.
            Man upplever ofta som äldre, personal och anhörig att själva livet
            inte hinns med.
          </note>
          <note>
            De senaste årens neddragningar har bidragit till att personalen
            helt enkelt inte hunnit med den sociala biten utan fått göra det
            nödvändigaste. Därför anser vi att möjligheten till en lagstiftning
            bör utredas med minimikrav som också skulle se till att underlätta
            när det gäller personalbehovet. Det är när man har personal tillgänglig
            som man kan utveckla en kvalitet gentemot de äldre.
          </note>
          <note>
            Vi tycker också att det är dags att göra en översyn av konkurrensutsättningen
            i äldreomsorgen och dess eventuella effekter på kvaliteten. Konkurrensutsättningen
            har ökat en hel del under åren, och det är viktigt att få svart
            på vitt på huruvida det man utlovat har kommit de äldre till godo.
            Vi vet redan hur det har gått med de tusen valmöjligheterna: att
            de koncentrerats till få bolag som drivs med vinstintresse. Vi
            anser att det nu är hög tid att se vilka konsekvenser konkurrensutsättningen
            har fått. Vi tycker också att detta borde vara av intresse för
            alla partier. Det har ju nyligen framkommit i pressen - igen -
            att äldre far illa i omsorgen.
          </note>
          <note>
            I vår reservation 14 tar vi upp problemet med att äldreomsorgen
            omfattas av två lagar. Det har utretts om det finns möjlighet
            att samla de båda lagarna till en lag. Man har bedömt det som
            komplicerat och sagt att det skulle kräva en särskild översyn.
            Vi tycker att en särskild översyn är nödvändig.
          </note>
          <note>
            Taxorna för äldreomsorgen har varierat kraftigt i kommunerna.
            Vänsterpartiet har drivit frågan om maxtaxa kopplad till ett förbehållsbelopp.
            Det är därför väldigt glädjande att vi nu tillsammans med regeringen
            äntligen kan lägga fram ett förslag om detta. Därför har vi valt
            att inte reservera oss.
          </note>
          <note>
            Däremot ser man andra som har reserverat sig när det gäller avgifter,
            bl.a. Kristdemokraterna och Folkpartiet. De tar i sina reservationer
            upp maxtaxa och harmonisering av avgifter. Vi tycker att det här
            är okynnesreservationer, eftersom det tydligt framgår i betänkandet
            att förslag på detta område kommer att komma till våren.
          </note>
          <note>
            Vi har i ett särskilt yttrande tagit upp den s.k. lex
          </note>
          <note>
            Sarah, som vi också har motionerat om. Lex Sarah är en anmälningsskyldighet.
            Det har från flera håll påtalats att personal på grund av att
            man inte kan anmäla anonymt känner rädsla för att anmäla. I några
            konkreta fall har det visat sig att en anmälan har lett till en
            mycket besvärlig situation för den anställde. Vi har väckt en
            motion som föreslår förändringar men har insett under resans gång
            att vi inte kan gå in på själva lagtexten. I stället kommer vi
            att återkomma när det gäller förordningen från Socialstyrelsen.
            Därför har vi valt att göra just ett särskilt yttrande.
          </note>
          <note>
            Mycket som tas upp i det här betänkandet ligger hos utredningen
            Äldreberedningen. Där tar man upp attityder, inflytande, invandrare,
            olika boende osv.
          </note>
          <note>
            Denna utredning ska vara klar och läggas fram 2003.
          </note>
          <note>
            Vi anser dock att det finns mycket som brådskar. Det gäller detta
            med personalrekrytering. Det gäller också hemtjänsten, som dragits
            ned väldigt mycket. Vi ser hemtjänsten som en förebyggande åtgärd
            som är väldigt viktig.
          </note>
          <note>
            Det har gjorts en del, och det är bra, men vi tycker att det
            måste göras mer. Det måste också göras snabbare. Om vi över huvud
            taget ska kunna få ungdomar till äldreomsorgsyrket, och dem som
            finns där att stanna kvar, måste det få en statushöjning - bättre
            arbetsmiljö, fler händer, bättre löner och utbildning.
          </note>
          <note>
            Signalerna om utbränd personal med långa sjukskrivningar är alarmerande,
            liksom signalerna om att alltmer ansvar läggs på de anhöriga.
            Det är allvarligt, tycker vi.
          </note>
          <note>
            Man kan i samband med anhöriga säga att de stimulansmedel som
            tillförs är bra. Bra är också att satsningen genom försvarsuppgörelsen
            kommer att komma anhöriga till godo. Där har vi varit med och
            gjort upp tillsammans med regeringen och Miljöpartiet.
          </note>
          <note>
            Vi i Vänsterpartiet ställer oss inte heller helt främmande för
            att mer resurser kommer att behövas för att kommunerna ska klara
            av en bra omsorg om de äldre och därmed också en avlastning för
            de anhöriga.
          </note>
          <note>
            Vi tycker att detta med de anhöriga är bekymmersamt, och det
            måste vi återkomma till.
          </note>
          <note>
            En hel del görs för att förbättra, och det är bra.
          </note>
          <note>
            Men det är också en hel del som återstår att göra för att uppnå
            en rättvis och bra äldreomsorg för alla.
          </note>
          <note>
            Anf. 34 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Herr talman! Lena Olsson säger i sitt anförande att äldre far
            illa och att det syns i debatten. Jag är lite rädd för att vi
            generaliserar. Det finns på väldigt många håll en utveckling som
            sker i positiv anda, där personalen tänker nytt och försöker så
            gott man kan, fast man har en stor offentlig arbetsgivare som
            försvårar.
          </note>
          <note>
            När det gäller äldrepengen och Lena Olssons påpekande lyssnade
            nog inte Lena Olsson när jag förklarade att man med en äldrepeng
            faktiskt ger vård efter behov, inte efter plånbok. Därför är äldrepeng
            en frihetsrevolution. Jag råder Lena Olsson att åka till
          </note>
          <note>
            Nacka, Täby eller Danderyd och se hur det fungerar.
          </note>
          <note>
            Fråga då de äldre om de är nöjda och hur de upplever det hela!
          </note>
          <note>
            Dessutom skulle jag vilja dröja kvar vid den reservation som
            handlar om konkurrensutsättning, nämligen Lena Olssons och Vänsterpartiets
            reservation nr 4. Där framför man kritik mot konkurrensupphandling
            och säger att det kan finnas stora företag som nu tar över allting.
            Skulle det vara så att ett monopol byts ut mot ett annat håller
            jag med. Tittar vi dock på hur många som arbetar inom alternativa
            verksamheter kan vi se att det är en bråkdel i dag. För att motverka
            detta vill vi därför ha en etableringsfrihet i stället där små
            företag och kooperativ kan ta över, och vi vill också ha en stark
            tillsynsmöjlighet över detta.
          </note>
          <note>
            Därför undrar jag vad Lena Olsson och Vänsterpartiet har emot
            att välkomna små enheter och kooperativ inom äldreomsorgen.
          </note>
          <note type="speaker">
            Anf. 35 LENA OLSSON (v) replik:
          </note>
          <note>
            Herr talman! Jag tar det sista först. Jag talade i mitt anförande
            om huvudsakligen i offentlig regi. Vi har sagt förut att vi kan
            tänka oss kooperativa lösningar. Men det är också så, Cristina
            Husmark
          </note>
          <note>
            Pehrsson, att alla de valmöjligheter som lanserades -
          </note>
          <note>
            tusen blommor skulle blomma - faktiskt har slagit undan benen
            på många av de mindre som också har drivit detta i icke vinstgivande
            syfte. Det tycker jag är ett problem. Jag tycker att detta skulle
            ligga även i ert intresse. Vi vet att det är problem i den offentligt
            drivna vården. Men vi vet också, och det har framkommit framför
            allt här i Stockholm, att det är problem med det som är bolagsdrivet,
            där vinstsyftet kommer in. Då tycker jag att det hör till rättvisan
            att de människor som berörs av detta också ska kunna få ta del
            av vilka konsekvenser detta har fått.
          </note>
          <note>
            Just när det gäller äldrepengen och valmöjligheten ser det ju
            inte ut som i Stockholm, Malmö och Göteborg överallt. Jag bor
            i en liten by där det inte finns så många valmöjligheter. Det
            finns heller ingen som vill etablera sig där. Jag ser alltså detta
            som problematiskt.
          </note>
          <note>
            Anf. 36 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Herr talman! Lena Olsson säger: Vi kan tänka oss.
          </note>
          <note>
            Det är precis detta överförmynderi jag vänder mig emot. Det är
            väl mycket bättre att i stället låta de äldre få makt och möjlighet
            och inspirera personal att starta små enheter och kooperativ också
            i liten skala.
          </note>
          <note>
            Vi har ju sett att det har gått snett. Det är därför vi säger
            att vi vill ha en statlig tillsynsmyndighet som står över och
            som är oberoende. Vi vill ge makt och möjlighet åt äldre att välja,
            men också att välja bort det som är dåligt. Jag förstår inte varför
            Lena Olsson och Vänstern vill försvåra och förhindra detta.
          </note>
          <note>
            I dag är det problem med personaltillgång, som jag sade i mitt
            anförande. Vi ser dock att detta inte stämmer när det gäller de
            privata aktörerna, där folk står i kö och vill arbeta.
          </note>
          <note>
            I t.ex. Värmlands landsting har man i dag betalat
          </note>
          <note>
            46 miljoner kronor för att bli av med personal. I
          </note>
          <note>
            samma landsting, i Torsby, där man hade svårt med ekonomin och
            skulle lägga ned sjukhuset har man nu lagt ut på entreprenad.
            I dag sjuder där av kraft och liv. Folk står i kö för att få arbeta
            där. Det finns tankar på att arbeta dygnet runt, ta in folk från
            Norge osv.
          </note>
          <note>
            Varför tror Lena Olsson att personal står i kö för att få arbeta
            inom vård och omsorg i alternativ regi?
          </note>
          <note type="speaker">
            Anf. 37 LENA OLSSON (v) replik:
          </note>
          <note>
            Herr talman! Vi har ett antal gånger sagt att det finns problem
            i den offentligt drivna vården. Ansvaret måste delegeras ned på
            personalen så att personalen får mer inflytande. Cristina Husmark
            Pehrsson tog landstinget som ett exempel. Men det spelar ingen
            roll. Det ska vara ett större inflytande för personalen, större
            delaktighet, bestämmandet ska ske tillsammans med patienter eller
            äldre. Vi har ett flertal gånger sagt att man ska ta intryck,
            dvs. att detta ska införas in den offentligt drivna vården.
          </note>
          <note>
            Varför ska valfrihet likställas med privatisering?
          </note>
          <note>
            Det går precis lika bra att uppfylla valfrihet i den offentligt
            drivna vården. Det är det vi vill. Det ska finnas alternativ.
            Demensboende och mindre gruppboende har tagits upp här, kanske
            äldreboende utvecklat för psykiskt funktionshindrade eller för
            dem med psykiska besvär. Det finns massor att göra.
          </note>
          <note>
            Jag tycker inte att man ska likställa valfrihet med privatisering.
            Cristina Husmark Pehrsson talar om att välja tält eller boende.
          </note>
          <note type="speaker">
            Anf. 38 SVEN BRUS (kd):
          </note>
          <note>
            Herr talman! Den växande andelen äldre i vårt land får inte ses
            som en problembild, de är snarare en resurs att ta till vara.
            Måttet på ett välfärdssamhälle, värt namnet, är också den ambitionsnivå
            det har när det gäller den äldre befolkningens villkor. Låt oss
            gärna konstatera att vi har kommit långt när det gäller den ambitionen
            i vårt land. Men låt oss också konstatera att det aldrig får innebära
            att vi slår oss till ro.
          </note>
          <note>
            Än finns det mycket att tillägga innan svensk äldrepolitik når
            upp till de uppfordrande målen i den nationella handlingsplan
            som den här kammaren var överens om 1998. Det talas om trygghet,
            oberoende och inflytande. Den kristdemokratiska äldremotionen
            har fått rubriken Det goda livet - hela livet. Det goda livet
            kan förvisso betyda mycket olika för oss människor, men visst
            handlar det i mycket hög grad om trygghet, oberoende och inflytande.
            Hela livet handlar om både dess bredd och längd. Välfärd är att
            färdas väl - hela livet.
          </note>
          <note>
            Trots vackra mål finns det stora brister i dag när det gäller
            att förverkliga det goda livet för våra äldre i praktisk politik.
            Vi kristdemokrater använder ofta ordet "värdighet" när vi rör
            oss på det området. Vi har förvisso inte patent på ordet eller
            begreppet, men vi tycker att det väl uttrycker vad det handlar
            om. Det är just detta som så många känner oro för i dag, dvs.
          </note>
          <note>
            att mista tryggheten, oberoendet och inflytandet, att inte längre
            kunna påverka alla delar av sitt liv, särskilt inte de mest personliga
            och integritetskänsliga. Den situationen är lätt att uppfatta
            som ett hot just mot värdigheten.
          </note>
          <note>
            Herr talman! Det här blir med nödvändighet väldigt konkret och
            vardagsnära. Att leva ett värdigt liv handlar om att slippa ligga
            en enda minut för länge med en blöja full av avföring eller urin.
            Värdighet handlar om att kunna njuta av sol och vind som alla
            andra som kan gå ut och in i sin bostad. Det är säkert fler än
            jag som har fått brev den här veckan som ställer just den frågan:
            Är det ett värdigt liv om man aldrig någonsin kommer utanför äldreboendets
            ombonade men ändå stängda väggar? Listan kan göras lång, och det
            mesta handlar som sagt om mycket elementära vardagsfrågor. Det
            är frågor som är självklara för oss som ännu har förmånen att
            leva ett oberoende liv, men hotfulla för den som måste finna sig
            i ett växande beroende av andras vård, stöd och omsorg.
          </note>
          <note>
            I vår äldrepolitiska motion har vi fört fram en rad kända kristdemokratiska
            ståndpunkter som rör äldrepolitiken i stort. På några områden
            finns det en bred samsyn kring inriktningen - över alla partigränser.
          </note>
          <note>
            Det är naturligtvis bra. Den nationella handlingsplanens honnörsord
            och allmänna målsättningar är exempel på det. På några områden
            går det en skiljelinje mellan majoritetens generella ambition
            att styra och detaljreglera och en politik som betror den enskilde
            att själv ha inflytande över liv och vardag.
          </note>
          <note>
            Socialutskottets majoritet har besvarat en rad av de kristdemokratiska
            förslagen genom att hänvisa till den parlamentariska Äldreberedningen,
            Senior 2005, som tillsattes av regeringen 1998. Beredningens uppgift
            är att skapa förutsättningar för en långsiktig utveckling av äldrepolitiken.
            Det handlar om de äldres förhållanden i samhället från år 2005
            och, som det står i direktiven, de närmast följande åren. I beredningen,
            som jag själv har förmånen att delta i, har vi perspektivet så
            långt fram som till 2020. Det är naturligtvis välgrundat att hänvisa
            framtidsfrågorna till
          </note>
          <note>
            Äldreberedningen. Vi har en hög ambitionsnivå i beredningen,
            och jag är övertygad om att resultatet av vårt arbete kommer att
            ha ett avgörande inflytande över äldrepolitiken de närmaste årtiondena.
          </note>
          <note>
            Ändå, herr talman, får Äldreberedningens uppdrag inte bromsa
            de åtgärder vi redan nu kan se som nödvändiga och som är möjliga
            att genomföra bara viljan finns. De äldre i Sverige kan inte vänta
            till 2020, inte ens till 2005. Låt mig få belysa några områden
            på det stora och breda fält vi rör oss i i debatten.
          </note>
          <note>
            Det handlar om möjligheten att själv kunna påverka hur och av
            vem man ska få sin vård och omsorg. Att de äldre och deras anhöriga
            måste ges en större valfrihet och flera alternativ har bl.a. Svenska
          </note>
          <note>
            Kommunförbundets äldreberedning hävdat i sin slutrappport. Inom
            ramen för en offentlig och solidarisk finansiering finns det stora
            möjligheter att bjuda in en mångfald av utförare på arenan. Det
            är en kristdemokratisk uppfattning att värdig vård också innefattar
            möjligheten att välja. Det finns en rad lokala exempel på hur
            det här inte bara har ökat människors valfrihet utan också i sin
            tur har stimulerat den kommunala verksamheten. Mångfalden är inget
            hot mot människors trygghet, vilket majoriteten ibland tycks tro
            och anse. Det är vår uppgift att garantera en god kvalitet, såväl
            i offentliga som i alternativa vårdformer. Samma krav och samma
            regler ska naturligtvis gälla oavsett driftsform. Det är en trygghetsfråga.
          </note>
          <note>
            När det gäller den brännande frågan om enhetstaxa inom kommunernas
            äldreomsorg ser vi med intresse fram mot den proposition som har
            utlovats till april i år. Förslagen kommer förhoppningsvis att
            innebära rimliga och rättvisa avgifter för de äldre.
          </note>
          <note>
            Men det är också viktigt att man där beaktar den kommunala självstyrelseprincipen.
            Även om dessa avgifter generellt sett kanske bara motsvarar 1
            eller
          </note>
          <note>
            2 % i de kommunala budgetarna, kan statliga ingrepp, särskilt
            om de är ofinansierade, bli kännbara för kommunerna. Lena Olsson
            betecknar vår ståndpunkt och reservation som okynne. Vi har inte
            sett regeringens förslag. Vi vet inte om det är ett bra förslag
            eller ett dåligt förslag. Till dess vi har fått propositionen
            förbehåller vi oss rätten att lyfta fram den viktiga frågan.
          </note>
          <note>
            Frågan om personalrekrytering är en av de viktigaste framtidsfrågorna
            för äldreomsorgen i vårt land.
          </note>
          <note>
            Enligt Svenska Kommunförbundets beräkningar är rekryteringsbehovet
            i den kommunala äldreomsorgen
          </note>
          <note>
            225 000 nya medarbetare under en tioårsperiod. Det är uppenbart
            att det inte tillgodoses bara genom det tillskott som kommer från
            vårdutbildningarna. Här behövs medvetna strategier för att motivera
            människor från andra sektorer att välja vårdyrket. Inte minst
            behövs det fler män inom vården. Nuvarande proportioner med 90
            % kvinnor och 10 % män inom kommunal äldreomsorg måste utjämnas.
            I det här sammanhanget behöver också det ökande behovet av tvåspråkig
            personal lyftas upp. Det krävs vidareutbildning och fortbildning.
            Många medarbetare har i dag tyvärr inte en adekvat utbildning,
            bl.a. på grund av att deras arbetsuppgifter har förändrats.
          </note>
          <note>
            Herr talman! Förra året stod 2 800 äldre i kö för plats i någon
            form av äldreboende i landets kommuner. Nästan lika många hade
            fått avslag på sina ansökningar, trots att behovet av särskilt
            boende hade konstaterats, detta enligt rapporten Rättssäkerheten
            inom äldreomsorgen. Det är kommunernas uppgift att planera för
            sina invånares behov, och här finns uppenbarligen ett behov som
            inte tillgodoses på ett acceptabelt sätt i dag. Ett större antal
            och nya former av äldreboenden behövs. Men det kommunala ansvaret
            kan inte uppfyllas om inte riksdagen också är beredd att tilldela
            större resurser. Här hade vi kristdemokrater velat gå längre än
            majoriteten i vårt budgetalternativ för att också ge kommunerna
            möjlighet att höja ambitionsnivån på detta viktiga område.
          </note>
          <note>
            Det finns också symbolfrågor som är viktiga för att utveckla
            äldrepolitiken. Dit hör de kristdemokratiska kraven på en äldreminister
            och en äldreombudsman. Vi är medvetna om att det ankommer på statsministern
            att formera sitt regeringslag och utse ministrar, men vi understryker
            än en gång den betydelse en sådan, visserligen symbolfråga, har
            för att sätta fokus på ett viktigt samhällsområde.
          </note>
          <note>
            Herr talman! Jag står självfallet bakom alla kristdemokratiska
            reservationer i betänkandet, men för att vinna tid nöjer jag mig
            här med att yrka bifall till reservationerna 1 och 12.
          </note>
          <note type="speaker">
            Anf. 39 LENA OLSSON (v) replik:
          </note>
          <note>
            Herr talman! Reservationen om avgifterna i äldreomsorgen tycker
            jag faktiskt är en okynnesreservation. Men det är klart att det
            är upp till kristdemokraterna att reservera sig om de vill. Men
            det framgår ju tydligt i betänkandet att förslag om detta kommer
            till våren. När förslaget kommer har man alltså möjlighet att
            framföra sina synpunkter på det.
          </note>
          <note>
            Kristdemokraterna säger i sitt budgetalternativ att de vill tilldela
            kommuner och landsting mer pengar.
          </note>
          <note>
            Och det ser väl bra ut. Men jag har hängt med lite grann, och
            kristdemokraterna har sagt att dessa pengar ska räcka till ganska
            många saker. Er partiledare har sagt att det ska gälla fastighetsskatten
            och utbildning, både skola och dagis. Det handlar om ungefär
          </note>
          <note>
            300 miljarder till, och jag skulle vilja ha svar på om dessa
            pengar ska räcka till precis allting, vilket ni har sagt i pressen
            och på andra håll.
          </note>
          <note type="speaker">
            Anf. 40 SVEN BRUS (kd) replik:
          </note>
          <note>
            Herr talman! När det gäller den aviserade propositionen om enhetstaxa
            inom äldreboende så är det möjligt att Lena Olsson har sett vad
            förslaget innehåller och kunnat ta del av det. Det har inte vi
            gjort.
          </note>
          <note>
            Det är möjligt, som jag sade tidigare i mitt anförande, att det
            är ett utmärkt och bra förslag. Låt oss därför föra denna debatt
            när propositionen har lagts fram, förhoppningsvis i vår. Jag har
            inte sett att den finns än. Vi spar den debatten, och fram till
            dess förbehåller vi oss rätten att skriva de reservationer som
            vi tycker är viktiga.
          </note>
          <note>
            För att kommunerna ska kunna uppfylla det viktiga uppdraget att
            bl.a. tillgodose behoven inom äldreomsorgen så behövs det mer
            resurser. Och enligt vårt budgetalternativ vill vi tilldela kommunerna
            mer resurser. Sedan ligger det naturligtvis inom ramen för det
            kommunala självstyret hur man fördelar dessa resurser. Men jag
            förutsätter att ansvariga kommunpolitiker också gör den prioritering
            som vi anser är viktig, nämligen att prioritera vård och omsorg.
            Den tilltron har vi till de kommunala företrädarna.
          </note>
          <note type="speaker">
            Anf. 41 LENA OLSSON (v) replik:
          </note>
          <note>
            Herr talman! Jag ber om ursäkt för att jag sade
          </note>
          <note>
            300 miljarder. Det är ungefär 3 miljarder mer som man skulle
            anslå.
          </note>
          <note>
            Men jag skulle vilja ställa en fråga. Med tanke på den regeringskoalition
            som Kristdemokraterna skulle ingå i så ser det ju inte så förhoppningsfullt
            ut när det gäller att ni skulle kunna få igenom detta med tanke
            på den skattesänkningspolitik som man vill genomföra i en borgerlig
            regering. Det skulle vara lite fantastiskt om ni skulle få igenom
            detta i en borgerlig koalitionsregering.
          </note>
          <note type="speaker">
            Anf. 42 SVEN BRUS (kd) replik:
          </note>
          <note>
            Herr talman! Det kanske inte är läge att föra eventuella framtida
            regeringsförhandlingar under två minuter i en replik och i detta
            sammanhang. Men det som jag står till svars för är ju kristdemokratisk
            politik. Vi har velat ge mer till kommunerna med den inriktning
            som vi har angett. Det är det som jag kan stå till svars för här.
            Sedan tror jag inte att det blir större svårigheter för de fyra
            partierna i en tilltänkt ny majoritet att forma en bra politik
            än vad det är för nuvarande samarbetspartier i den nuvarande majoriteten.
          </note>
          <note type="speaker">
            Anf. 43 KENNETH JOHANSSON (c):
          </note>
          <note>
            Herr talman! Politiken för de äldre kan inte utgå från att alla
            är lika. Pensionärernas livsvillkor och behov varierar, och var
            och en måste behandlas med utgångspunkt i hans eller hennes egna
            förutsättningar och egen vilja. Det måste skapas verkliga möjligheter
            för den enskilde att påverka sin egen och sina anhörigas omsorg,
            hur och var man vill bo när behoven av daglig omvårdnad uppstår.
            För Centerpartiet är detta viktigt, och jag yrkar därför bifall
            till reservation 1.
          </note>
          <note>
            Herr talman! Äldrepolitiken tenderar ibland att enbart handla
            om vård och omsorg och om stödjande insatser och omhändertagande.
            Perspektivet bör vidgas och behandla äldre, en växande andel av
            befolkningen, som en resurs precis som övriga individer i vårt
            land. Äldre får inte av samhället betraktas som individer som
            enbart är i behov av omhändertagande utan som individer som kan
            tillföra något till samhällets utveckling och vilkas livserfarenhet
            är en stor resurs. Centerpartiet anser att de vägledande begreppen
            för äldrepolitiken ska vara följande:
          </note>
          <note>
            För det första: Delaktighet. Man ska kunna delta i politik och
            samhällsliv, kommunala pensionärsråd, väntjänster och andra frivilligaktiviteter.
            Vi behöver de äldres kompetens och livserfarenhet och erfarenhetsutbyte
            mellan yngre och äldre.
          </note>
          <note>
            För det andra: Självförverkligande. Man ska undvika social isolering,
            ensamhet och uppmuntra föreningsliv, studieverksamhet, m.m. Det
            förutsätter bl.a.
          </note>
          <note>
            naturliga träffpunkter, tillgång till lokaler osv.
          </note>
          <note>
            För det tredje: Oberoende. Äldre ska klara sig på egen hand även
            när hälsan börja svikta. Det förutsätter tillgång till anpassade
            äldrebostäder, kollektivtrafik och ny teknik anpassad efter äldres
            behov. Centerpartiet har ju i flera år föreslagit införande av
            subventionerade hemservicecheckar för pensionsärshushåll som komplement
            till den kommunala hemtjänsten, vilket är exempel på vad man kan
            göra från samhällets sida.
          </note>
          <note>
            För det fjärde: Trygghet och värdighet. Centerpartiet anser att
            all vård och omsorg ska ha hög kvalitet och att äldre inom vården
            ska bemötas med stor respekt och värdighet. Människor ska känna
            trygghet inför sin egen och anhörigas ålderdom. Centerpartiet
            har medverkat till nödvändiga resursförstärkningar till vården
            och omsorgen, till primärvård, äldresjukvård, psykiatri och till
            att förbättra tillgängligheten och öka mångfalden av vårdutövare.
            Det var rätta och nödvändiga satsningar.
          </note>
          <note>
            Jag måste till Lena Olsson säga - jag vet inte vart hon tog vägen
            - att hon säkert gjorde en felsägning, som hon gärna kan bekräfta
            det för protokollet, när hon sade att det var regeringen, Vänsterpartiet
            och
          </note>
          <note>
            Miljöpartiet som stod bakom försvarsuppgörelsen.
          </note>
          <note>
            Det är ju inte sant. Det vet Lena Olsson också. Det var regeringen
            och Centerpartiet som stod bakom försvarsuppgörelsen. Den handlingsplan
            som vi antog här i slutet av förra året gjordes upp mellan regeringen,
            Centerpartiet, Folkpartiet och Miljöpartiet. Inte vid någon av
            dessa överläggningar och diskussioner fanns det någon vänsterpartist
            med. Jag utgår därför från att det var en felsägning, och det
            vore bra att få det bekräftat till protokollet.
          </note>
          <note>
            Många köar för åldersbetingade funktionshinder, t.ex. starr,
            nedsatt hörsel och förslitningsskador som innebär minskad livskvalitet
            och stora kostnader för samhället. Centerpartiet vill införa en
            vård- och hjälpmedelsgaranti. Vi har medverkat till att vi nu
            är på väg att få genomslag för permanent finansiell samordning
            för ökad tillgång till rehabilitering och habilitering. Trygghet
            är även att utan rädsla kunna gå ut på gator och torg, att ha
            tillgång till grundläggande service såsom bank, post, livsmedelsbutik,
            apotek. Naturligtvis är ekonomisk trygghet grundläggande. Jag
            tänker främst på de äldre som har de sämsta ekonomierna. Centerpartiet
            vill se höjt pensionstillskott, rimliga taxor och avgifter, sänkt
            fastighetsskatt. I tider av ekonomisk tillväxt tycker jag att
            det är rimligt att återställa vad som dragits in från pensionärerna
            under 90-talet.
          </note>
          <note>
            Herr talman! Antalet äldre kommer att öka, det vet vi. De medicinska
            framstegen kommer att fortsätta. 40-talisterna kommer att ställa
            höga krav. Behov av vård och omsorg kommer därmed att öka.
          </note>
          <note>
            Efterfrågan kommer att se annorlunda ut. Det är en stor utmaning
            och en nödvändighet att vi förbereder oss för att möta detta detta
            och på ett bra sätt klara utmaningen. Det krävs att vi diskuterar
            en framtida finansiering och jobbar mera aktivt för att förebygga
            ohälsa och olyckor i arbetet, effektiviserar verksamheter och
            öppnar för nytänkande över hur vi organiserar verksamheten.
          </note>
          <note>
            Anhörigas stora insatser kan inte nog understrykas. Samhället
            skulle stå sig slätt utan dem. Vi kan göra mycket mer för att
            stödja och visa uppskattning.
          </note>
          <note>
            Det har runtom i landet utvecklats viktiga verksamheter. Det
            utvecklingsavtal som har tecknats mellan stat, kommun- och landstingsförbund
            innefattar just fortsatt satsning och utveckling av anhöriginsatser,
            med de resurser som bl.a. Centerpartiet har medverkat till har
            tillförts. Jag utgår från och förutsätter att kommunerna tar fasta
            på detta.
          </note>
          <note>
            Enligt Svenska kommunförbundet kommer kommunerna att behöva rekrytera
            625 000 nya medarbetare inom skola, vård och omsorg fram till
            2010. För att det över huvud taget ska finnas personal som vill
            ta hand om gamla och sjuka människor krävs att stat, landsting
            och kommunerna utformar en strategi för hur man ska klara de kommande
            årens personalförsörjning, erbjuda ungdomsutbildning och locka
            människor att byta jobb mitt i livet.
          </note>
          <note>
            Vård- och omsorgsyrkena måste uppvärderas.
          </note>
          <note>
            Vad är finare och viktigare än att vårda, bota, trösta, ge omsorg?
            Jag tror att speciellt ungas attityder är viktiga och möjliga
            att påverka. För att vara lite personlig kan jag nämna att jag
            känner en ung tjej som går i gymnasiet och som så sent som för
            ett år sedan inte på något sätt kunde tänka sig att jobba med
            gamla människor. Efter att trots allt ha fått ett sommarjobb inom
            hemtjänsten och efter tre månader i det arbetet har den unga tjejen
            totalt svängt om, mognat, vuxit och tycker att det är fint att
            arbeta med människor. Det är nästan lite rörande att man på så
            kort tid, med insikter i hur det faktiskt fungerar i verkligheten,
            kan svänga attityder så tydligt. Det ger hopp inför framtiden.
          </note>
          <note>
            Herr talman! Det finns många fler områden och frågor som det
            känns angeläget att ta upp. Det kan gälla diskriminering av äldre
            i vården, på arbetsmarknaden, försäkringsfrågor, att låna pengar
            i bank. Det finns många skräckexempel på hur äldre behandlas.
          </note>
          <note>
            Det finns lagstiftning mot åldersdiskriminering bl.a. i
          </note>
          <note>
            USA. Det finns även inskrivet i EU:s arbetslivsdirektiv. Sverige
            är efter, men i förra veckan lade 1999 års
          </note>
          <note>
            Författningsutredning, där bl.a. jag och herr talmannen ingår,
            ett förslag om att ändra i regeringsformen, grundlagen, så att
            det allmänna ska motverka diskriminering på grund av bl.a. ålder.
            Förslaget är att det ska tas in i regeringsformen och dess målsättningsparagraf.
            Jag tycker att det är ett steg i rätt riktning.
          </note>
          <note>
            Även tandvårdsfrågorna med behov av ekonomiska satsningar, högkostnadsskydd,
            förebyggande insatser m.m. behöver få sin lösning, likaså läkemedelsfrågorna.
            Det är ekonomiskt tungt för den enskilde.
          </note>
          <note>
            Det finns oroande rapporter om att uppemot varannan patient över-
            eller undermedicineras eller får olämpliga kombinationer. Detta
            måste naturligtvis åtgärdas.
          </note>
          <note>
            Det finns också andra frågor som Centerpartiet anser är avgörande
            viktiga inom äldrepolitiken -
          </note>
          <note>
            boendefrågor, geriatrik, äldrepsykiatri, demensvården, uppsökande
            verksamhet, IT-verksamhet, friskvård, olycksfallsförebyggande
            m.m. Det ber vi att få återkomma till i annat sammanhang.
          </note>
          <note type="speaker">
            Anf. 44 LENA OLSSON (v) replik:
          </note>
          <note>
            Herr talman! Den ekonomiska satsningen på primärvård, psykiatri
            och äldreomsorg var en uppgörelse mellan Socialdemokraterna, Vänsterpartiet
            och Miljöpartiet. I handlingsplanen i sig fördelas inga pengar.
          </note>
          <note>
            Nu vill jag höra vad Kenneth Johansson har för uppfattning: Är
            det fel?
          </note>
          <note type="speaker">
            Anf. 45 KENNETH JOHANSSON (c) replik:
          </note>
          <note>
            Herr talman! Det som Lena Olsson sade i sitt anförande var -
            jag återgav det, och det kan ni läsa i protokollet sedan - att
            försvarsuppgörelsen gjordes mellan regeringen, Vänsterpartiet
            och Miljöpartiet.
          </note>
          <note>
            Det är fullständigt fel. Försvarsuppgörelsen gjordes mellan regeringen
            och Centerpartiet. Det var det som jag invände mot. Det var vi
            som tog fram de 8, som sedermera blev 9, miljarderna. I det jobbet
            fanns icke
          </note>
          <note>
            Vänsterpartiet med. Så är det. I de överläggningar som jag deltog
            i fanns inte vare sig Lena Olsson eller någon annan vänsterpartist
            med. Så är det.
          </note>
          <note>
            Handlingsplanen var en bekräftelse på de inriktningar som jag
            har nämnt. Där yrkade Vänsterpartiet avslag. Handlingsplanen står
            Centerpartiet, Socialdemokraterna, Folkpartiet och Miljöpartiet
            bakom.
          </note>
          <note>
            Det är fakta, Lena Olsson.
          </note>
          <note type="speaker">
            Anf. 46 LENA OLSSON (v) replik:
          </note>
          <note>
            Herr talman! Jag kan ta på mig att jag kanske uttryckte mig lite
            slarvigt om försvarsuppgörelsen. Så har vi städat undan det. Men
            när det gäller själva pengarna är det faktiskt en budgetuppgörelse
            mellan
          </note>
          <note>
            Socialdemokraterna, Vänsterpartiet och Miljöpartiet.
          </note>
          <note>
            Vad gäller handlingsplanen är Kenneth Johansson väl medveten
            om varför vi hoppade av. Det fanns också andra partier som inte
            ställde sig bakom den, därför att vi tyckte att det fattades väldigt
            mycket i planen och att man öppnade för privata alternativ. Det
            är Kenneth Johansson väldigt medveten om, för det är inte så länge
            sedan vi hade den debatten. Men i handlingsplanen fördelas inga
            pengar.
          </note>
          <note type="speaker">
            Anf. 47 KENNETH JOHANSSON (c) replik:
          </note>
          <note>
            Herr talman! Jag har naturligtvis ingenting att invända om Vänsterpartiet
            väljer att ställa sig bakom att de 8, som sedermera blev 9, miljarderna
            ska gå till vård och omsorg. Det var det krav som vi ställde hela
            tiden. Det vara därför försvarsuppgörelsen över huvud taget kom
            till. Annars hade Centerpartiet inte ställt sig bakom den.
          </note>
          <note>
            När vi nu lyckats med det arbetet är det jättebra ju fler som
            ställer sig bakom att föra över pengar till vården och omsorgen.
            Där har jag ingen invändning, däremot var den historiebeskrivning
            direkt felaktig som Lena Olsson gav.
          </note>
          <note>
            När det gäller handlingsplanen har det varit högst diskutabelt
            att om handlingsplanen hade fallit hade också uppgörelsen i övrigt
            sannolikt fallit. Det är en diskussion som nu är historia och
            som vi, tycker jag, hellre ska vända och börja se på möjligheterna.
            Vi ska vara tacksamma för att det fanns några partier som ville
            vara med och jobba för att förstärka vård och omsorg. Det är ett
            jätteviktigt arbete att även gå vidare med.
          </note>
          <note type="speaker">
            Anf. 48 KERSTIN HEINEMANN (fp):
          </note>
          <note>
            Herr talman! Gamla människor som har levt ett långt liv vet ofta
            hur de vill ha det. Att de fyllt 65 år innebär inte att deras
            intressen plötsligt skiftar och blir lika alla andras i samma
            ålder. Folkpartiet tilltror dessa erfarna människor att leva sina
            liv enligt egna önskemål, och vi vill också ge dem makt att besluta
            om sin vardag.
          </note>
          <note>
            Valfriheten i äldreomsorgen är i dag kraftigt begränsad. Människor
            omyndigförklaras plötsligt när de blir lite skröpliga på äldre
            dagar. Det är därför dags för en valfrihetsrevolution för de äldre,
            en ny kurs som ger äldre makten över äldreomsorgen och det egna
            livet.
          </note>
          <note>
            Vi vill öka valfriheten genom att införa en äldrepeng efter en
            vanlig biståndsbedömning. På samma sätt som i dag får sedan den
            enskilde besked om vilken hjälp och vilket stöd som beviljas.
            Utifrån detta fastställs en äldrepeng som motsvarar den skattefinansiering
            som i dag går till hemtjänsten eller äldreboendet. Äldrepengen
            ska, tillsammans med den avgift som även fortsättningsvis tas
            ut, täcka kostnader för vård, omsorg och boende. Äldrepengens
            storlek kommer naturligtvis att variera beroende på den enskildes
            behov, och i takt med att behoven förändras förändras också pengens
            storlek.
          </note>
          <note>
            Införandet av en äldrepeng gör inte omsorgen billigare, och det
            är inte heller syftet. Folkpartiets fokus är höjd kvalitet. Äldreomsorgen
            måste stärkas och utvecklas. Många äldre har i dag så omfattande
            och komplicerade behov att vi måste satsa på kvalitet och utbildning
            för att klara av att ge en god vård och omsorg. Det är därför
            viktigt att kvalitetsutvecklingen garanteras i pengsystemet. Därför
            måste äldreomsorgen arbeta med kvalitetsgarantier så att den enskilde
            tydligt kan se vad hon eller han kan förvänta sig av omsorgen.
          </note>
          <note>
            Äldrepengen innebär att de äldre eller deras anhöriga får makt
            att avgöra vad de anser vara kvalitet, vilket ålderdomshem de
            vill bo på eller till vem de vill vända sig med sin peng för att
            få hemtjänst. Äldrepengen ska man också kunna föra med sig till
            den omsorgsgivare man önskar. Det ska gå bra att välja mellan
            alla enheter som kommunen antingen driver i egen regi eller dem
            som kommunen har kvalitetsgodkänt.
          </note>
          <note>
            Herr talman! Som jag tidigare nämnde är det viktigt att det finns
            klara besked om vad den enskilde kan förvänta sig i fråga om stöd,
            omvårdnad och boende. Därför har Folkpartiet under flera år föreslagit
            att kommunerna bör ha en omsorgsgaranti som klart slår fast vad
            som gäller. Det var intressant att höra av Lena Olsson att Vänstern
            tydligen är inne på samma linje, eftersom hon talade om ett minimikrav
            i vården. Det är ungefär detsamma som vi också talar om.
          </note>
          <note>
            Omsorgsgarantin ska omfatta sådana viktiga saker som t.ex. den
            medicinska kompetensen där det enligt vår uppfattning ska finnas
            en medicinskt ansvarig läkare kopplad till varje äldreboende och
            tillräckligt många sjuksköterskor. Det här är helt nödvändigt
            för att kvaliteten i äldreomsorgen ska kunna garanteras.
          </note>
          <note>
            Geriatriskt utbildade sjuksköterskor kan medverka till att höja
            kvaliteten på den vård och omsorg som ges på det särskilda boendet.
            En höjd medicinsk kompetens inom det särskilda boendet leder också
            till att akutbesöken på sjukhusen minskar, vilket inte minst är
            viktigt ur den äldres perspektiv.
          </note>
          <note>
            Vårt förslag till omsorgsgaranti innefattar också praktiska saker
            såsom fungerande trygghetslarm.
          </note>
          <note>
            Alltför ofta kommer rapporter om att trygghetslarmen har varit
            urkopplade, och det är naturligtvis helt oacceptabelt. Rätten
            till fungerande färdtjänst är ett annat krav. Det innebär rörelsefrihet,
            men också trygghet att veta att man kan lita på färdtjänsten.
            Under senare år har neddragningarna på färdtjänsten gått mycket
            långt. Det ställer till stora problem för många äldre.
          </note>
          <note>
            Beträffande hemtjänsten kommer det ständigt rapporter, och det
            är alltid brister som rapporteras.
          </note>
          <note>
            Allt färre får hemtjänst och antalet hemtjänsttimmar blir också
            färre. Vad detta innebär av otrygghet och möjligheten att bo kvar
            i den egna bostaden är ju mycket klart. Alltfler blir beroende
            av släkt och vänner för att få den hjälp de behöver, eller kanske
            rättare sagt: den hjälp som de absolut behöver.
          </note>
          <note>
            Det måste vara helt klart att den hjälp som man behöver från
            hemtjänsten fungerar på ett tillfredsställande sätt, och om den
            inte fungerar måste man få veta vart man kan vända sig. Självfallet
            ska man inte behöva betala för en utebliven tjänst.
          </note>
          <note>
            Vi har alltså ett stort antal krav på vad som ska ingå, och vi
            har också sagt att det bör vara Socialstyrelsen som utarbetar
            riktlinjer för omsorgsgarantin som sedan ska fastställas av kommunerna.
          </note>
          <note>
            Herr talman! Många medicinskt färdigbehandlade patienter blir
            direkt hemskickade trots att de saknar nära anhöriga och ett socialt
            nätverk. Det behöver knappast påpekas att detta ofta innebär en
            stor otrygghet för den enskilde, och många har också uttryckt
            önskemål om att få vistas i någon form av mellanvårdsboende. Andra
            patienter får helt enkelt ligga kvar på sjukhuset för att kommunen
            inte har något lämpligt boende. Detta kostar naturligtvis pengar
            och låser fast den sluta vårdens kapacitet.
          </note>
          <note>
            Dessutom främjar det inte patienternas tillfrisknande.
          </note>
          <note>
            En tredje grupp medicinskt färdigbehandlade patienter får mer
            eller mindre pendla mellan hemmet och slutenvården. Att befinna
            sig i en sådan skytteltrafik, med alla påfrestningar som det innebär,
            är inte heller idealiska omständigheter för återhämtning och tillfrisknande.
          </note>
          <note>
            Kommuner och landsting bör i samarbete, enligt
          </note>
          <note>
            Folkpartiet liberalernas åsikt, införa en ny vårdform mellan
            slutenvården och boendet för äldre människor.
          </note>
          <note>
            Tidigare fanns konvalecenthem dit patienter kunde komma för en
            längre eller kortare tid för att förbereda sig inför hemkomsten.
            Det är dags att återinföra konvalescenthemmen, men i en modern
            form byggd på kunskap kring rehabilitering. På konvalescenthemmet
            ska patienten få en hjälpmedelsutredning och möjlighet att pröva
            hjälpmedlen så att de fungerar på ett bra sätt även i hemmiljön.
            ADL-träning och möjlighet till kuratorssamtal är också sådant
            som bör ingå.
          </note>
          <note>
            Herr talman! Senare i år ska propositionen om avgifterna inom
            äldreomsorgen äntligen komma. Vi har väntat länge på det förslaget,
            men vi vet ju ännu inte om det kommer. Vi anser att det har tagit
            alltför lång tid för regeringen att komma till skott i den här
            frågan. Kommunernas i vissa fall rena avgiftsterror måste få ett
            slut.
          </note>
          <note>
            Vi har i vår reservation återupprepat krav på vad som ska ingå
            och vilka avgifter man ska ha. Vi ser det inte alls som någon
            typ av okynnesreservation, som
          </note>
          <note>
            Vänsterpartiet kritiserar de olika partiernas reservationer för.
            Vi måste också tänka på den efterlevande maken. Han eller hon
            måste också ha möjlighet att bo kvar i den gamla bostaden.
          </note>
          <note>
            Herr talman! Vi får också ständigt rapporter om att anhöriga
            får ta över mer och mer av omvårdnadsinsatserna. Men stödet till
            de anhöriga, vare sig i form av avlastning, råd, stöd eller ekonomisk
            ersättning, har inte förbättrats. Det behövs bättre villkor för
            närståendevårdare. Folkpartiet har därför föreslagit att regeringen
            bör ta initiativ till överläggningar med båda kommunförbunden
            för att se över hur ett utökat stöd till dem som vårdar närstående
            ska kunna utformas.
          </note>
          <note>
            Det är också viktigt att det finns en uppföljning och kvalitetskontroll
            av närståendevården. Folkpartiet anser att det är angeläget att
            Socialstyrelsen ägnar stor uppmärksamhet åt metodutveckling för
            hur en sådan uppföljning inom området sjukvård i hemmet kan ske
            med beaktande av de berörda personernas integritet.
          </note>
          <note>
            Herr talman! Vi har ett antal reservationer till detta betänkande
            som jag naturligtvis står bakom, men jag yrkar här bifall bara
            till reservationerna nr 1
          </note>
          <note>
            och nr 2.
          </note>
          <note type="speaker">
            Anf. 49 THOMAS JULIN (mp):
          </note>
          <note>
            Herr talman! Egentligen borde vi inte ha något som kallades för
            äldrepolitik. När ska man räknas som äldre, och varför ska det
            vara en politik för äldre och en för yngre?
          </note>
          <note>
            Alla, oavsett ålder, ska ha hjälp och stöd om de behöver det
            eller särskilt boende när det behövs.
          </note>
          <note>
            Ingen ska diskrimineras på grund av ålder eller av andra skäl.
            Alla ska få vård och tandvård på lika villkor. Grundtanken måste
            vara att vi inte ska ha ett samhälle där människor delas i klasser
            - eller ska vi säga kaster - med utgångspunkt från födelseår.
          </note>
          <note>
            Det är klart att ju äldre vi blir, desto mer ökar risken att
            vi får krämpor. Trots det finns det många friska och vitala pensionärer.
            Det är många i 80-
          </note>
          <note>
            årsåldern som är piggare än en del 50-60-åringar. När ska man
            då sätta etiketten äldre på en person? Det beror ju helt och hållet
            på i vilken åldersklass man själv befinner sig.
          </note>
          <note>
            Trots det som jag har sagt är ju verkligheten den att många känner
            sig diskriminerade på grund av sin ålder.
          </note>
          <note>
            Många upplever att de får sämre vård, att de inte tas på allvar,
            att deras problem avfärdas med att det är normala problem beroende
            på åldern. Det kan t.ex.
          </note>
          <note>
            vara problem med synen eller med händerna, problem som lätt hade
            avhjälpts på en person som hade varit kvar i arbetslivet. Men
            den som är äldre får vänta alldeles för länge eller blir utan
            hjälp och får finna sig i ett onödigt handikapp. Den äldre kan
            då känna att han eller hon inte har tid att vänta. De vill ha
            kvalitet på resten av sitt liv.
          </note>
          <note>
            Det finns också all anledning att oroa sig över alla rapporter
            som kommer om personalbrist i vård och omsorg. Det påverkar ju
            omhändertagandet. Det påverkar också personalens möjlighet att
            göra ett bra arbete utan att behöva stressa sig till sjukdom.
          </note>
          <note>
            Det kommer också rapporter om att många äldre svälter, att personer
            över 75 år får minskad hemservice, att äldre i hög ålder som vill
            komma in i ett äldreboende nekas plats för att de anses vara för
            pigga. Jag tänker då på den 95-åriga kvinna som hade starkt nedsatt
            syn men ändå ansågs vara för pigg för en plats i äldreboende.
            Jag tänker också på den rapport som talar om att ca 5 000 äldre
            som beviljats särskilt boende inte fått det. Det är svårt att
            få en plats och alla får det inte. Det är inte acceptabelt.
          </note>
          <note>
            Ändå är det bra att de här rapporterna lyfter upp problemen.
            Förhoppningsvis förbättras situationen, att kommunerna skärper
            sig och prioriterar om.
          </note>
          <note>
            Herr talman! Vi får inte heller glömma bort alla äldre som lever
            på marginalen och som inte har råd att betala för sin tandvård.
            När det gäller tandvården vill Miljöpartiet se en förändring så
            att tandvården ingår i hälso- och sjukvårdens avgiftssystem. Det
            ska inte kosta mer att gå till tandläkaren än att gå till en vanlig
            läkare. Det tycker vi är rimligt. Och jag tror att den tanken
            snart kommer att ha gehör hos en majoritet i riksdagen.
          </note>
          <note>
            Ett annat problem är t.ex. när man inte hjälper en äldre med
            en starroperation i ett tidigt skede. Då skapar man en svår situation
            för den som behöver få ögonoperationen utförd samt åsamkar kommunen
            stora kostnader för hemtjänst. Den synskadade gör sig också beroende
            av en hjälp som många gånger kvarstår för resten av livet.
          </note>
          <note>
            God vård, omsorg, tandvård och möjlighet att komma ut måste alla
            ha rätt till.
          </note>
          <note>
            Herr talman! I det här betänkandet har jag ingen egen motion.
            Däremot står jag bakom ett antal reservationer tillsammans med
            andra partier.
          </note>
          <note>
            Det är reservation 4 tillsammans med Vänsterpartiet om konkurrensnedsättning,
            där vi önskar en utvärdering av konkurrensutsättningen och dess
            konsekvenser för äldreomsorgen. Vad en sådan utvärdering skulle
            ge vet ingen i förväg, men den är nödvändig.
          </note>
          <note>
            Reservation 7 tillsammans med Folkpartiet handlar om att det
            ska finnas kommunala och landstingskommunala pensionärsråd.
          </note>
          <note>
            Reservation 8 tillsammans med kd handlar om samhällsservice och
            begränsad tillgänglighet för vissa grupper.
          </note>
          <note>
            Reservation 10 tillsammans med Vänsterpartiet handlar om kvalitetsarbete.
            Där föreslås att möjligheten att införa en lag om minimikrav när
            det gäller vård och omsorg utreds.
          </note>
          <note>
            I reservation 14 tillsammans med Vänsterpartiet föreslås en översyn
            av hälso- och sjukvårdslagen och socialtjänstlagen när det gäller
            de regler som styr äldreomsorgen.
          </note>
          <note>
            Slutligen föreslår vi i reservation 18 tillsammans med Kristdemokraterna
            och Moderaterna att en utredning tillsätts med uppdrag att belysa
            levnadsvillkoren för olika grupper inom pensionärskollektivet,
            pensionärers ekonomi och sociala situation.
          </note>
          <note>
            Anf. 50 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Herr talman! Thomas Julin inledde med att säga någonting om något
            som jag också brukar framföra i talarstolen, nämligen svårigheten
            att inrätta ett politikområde när det gäller äldre, därför att
            det innefattar så många olika komponenter som har betydelse för
            äldre men som inte ligger på vårt utskottsbord. Det handlar bl.a.
            om fastighetsskatt. Jag beklagar att
          </note>
          <note>
            Thomas Julin och Miljöpartiet inte gick med på vårt utskottsinitiativ
            att frysa taxeringsvärdena till dess att begränsningsreglerna
            blev klara. Det är en väldigt viktig fråga för de äldre, som inte
            kan kompensera sig genom ökade inkomster utan får knapra på sin
            pension eller på lån.
          </note>
          <note>
            Det finns andra problem när det gäller pensionärerna. Vi moderater
            vill t.ex. ge tillbaka och skriva upp basbeloppet för de pensionärer
            som fick det nedskrivet under 1993-1998. Vidare finns problemet
            med tandvården, precis som Thomas Julin säger.
          </note>
          <note>
            Andra frågor är subventionerad hemtjänst, änkepensioner m.fl.
            Jag håller med Thomas Julin om att vi verkligen kan diskutera
            ett politikområde när det gäller äldre, för som det är nu känns
            det inte rätt.
          </note>
          <note>
            Jag skulle också vilja komma tillbaka det som
          </note>
          <note>
            Thomas Julin var inne på, att om de äldre behöver omsorg är det
            inte säkert att det finns någonstans att ta vägen. De kanske blir
            nekade. Men det är just där möjligheten finns med en äldrepeng,
            Thomas Julin.
          </note>
          <note>
            Det har att göra med att om den äldre får makt, möjlighet och
            en peng i handen för att köpa omsorg, blir hon en resurs och en
            möjlighet. Och jag är övertygad om att det kommer att finnas en
            mängd olika alternativ som denna person har att välja på. Därför
            skulle jag vilja fråga Thomas Julin varför han inte kan stödja
            modellen med en äldrepeng.
          </note>
          <note type="speaker">
            Anf. 51 THOMAS JULIN (mp) replik:
          </note>
          <note>
            Herr talman! Det är en modell som vi i vårt parti helt enkelt
            inte har ställt oss bakom. Vi ska granska alla olika förslag och
            återkomma, men för närvarande står vi inte bakom den idén.
          </note>
          <note>
            De andra frågorna som Cristina Husmark
          </note>
          <note>
            Pehrsson tar upp - fastighetsskatten, pensionerna, tandvården
            osv. - anser jag är budgetfrågor. Vi har ju just påbörjat diskussionen
            om budgeten, så det är väldigt svårt att diskutera de här frågorna
            här i talarstolen i dag.
          </note>
          <note>
            Anf. 52 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Herr talman! Det är jag väl medveten om. Men vi hade också äldrefrågorna
            uppe i budgetbehandlingen innan jul.
          </note>
          <note>
            Jag ser nu fram emot att Miljöpartiet tänker på förslaget om
            en äldrepeng för den ger makt och möjlighet.
          </note>
          <note>
            Jag skulle också vilja ställa en fråga till Thomas
          </note>
          <note>
            Julin, som har skrivit reservation 4 tillsammans med
          </note>
          <note>
            Vänsterpartiet om faran med konkurrens och att det blir stora
            företag som äter upp marknaden så att säga.
          </note>
          <note>
            Vad vi vill med vår politik är inte att konkurrensutsätta utan
            att i stället ge en etableringsfrihet under statlig tillsyn där
            den enskilde ges makt och möjlighet. Det ger kvalitet. Det är
            ju så få i dag som arbetar inom den privata sektorn, så jag tror
            inte att vi på något sätt behöver vara oroliga för att det ska
            bli monopol. Det blir det ju inte heller om vi får en etableringsfrihet
            med en mångfald.
          </note>
          <note>
            Jag trodde att Thomas Julin och Miljöpartiet var för personalkooperativ
            och mångfald. Därför tycker jag att det är konstigt att Thomas
            Julin har skrivit den här reservationen tillsammans med Vänsterpartiet.
          </note>
          <note>
            Jag skulle vilja höra vad Thomas Julin anser om mångfald inom
            äldreomsorgen.
          </note>
          <note type="speaker">
            Anf. 53 THOMAS JULIN (mp) replik:
          </note>
          <note>
            Herr talman! Jag tycker visst att det finns utrymme för mångfald
            i äldreomsorgen. Men jag ser faktiskt att det finns en fördel
            med den här reservationen
          </note>
          <note>
            - det tror jag också att Cristina Husmark Pehrsson kan hålla
            med om - och det är att vi vill ha en utvärdering av konkurrensutsättningen
            och dess konsekvenser för äldreomsorgen. Vad en sådan utvärdering
            leder till är det ju ingen som vet förrän den är gjord.
          </note>
          <note>
            Den kan ju även peka på de positiva delarna, så jag ser faktiskt
            ett värde i en sådan utvärdering.
          </note>
          <note type="speaker">
            Anf. 54 LARS U GRANBERG (s):
          </note>
          <note>
            Herr talman! Jag tillhör nog den generation som har fascinerats
            av och med hela mitt hjärta slukat
          </note>
          <note>
            Astrid Lindgrens böcker och filmer om Emil i Lönneberga. Där
            finns många episoder som har etsat sig fast i min själ. Jag kan
            som exempel ta episoden om det stora tabelraset i Katthult. Den
            episoden har fått en alldeles särskild plats i mitt hjärta. Den
            vrede som
          </note>
          <note>
            Emil uttrycker inför de orättvisor och det armod som åldringar
            på fattighus utsattes för lämnar ingen oberörd.
          </note>
          <note>
            Som barn upplevde jag denna skildring som oerhört avlägsen både
            i tiden och vad gäller själva företeelsen. Det fanns ingen som
            helst anknytning till min egen vardag och verklighet. Men när
            jag blev äldre insåg jag hur många i min närmaste omgivning som
            själva hade bitter erfarenhet och som bar på berättelser från
            den tidens Fattigsverige. De bar på erfarenheter som gav näring
            åt det välfärdsbygge som kom att infria många behov och önskningar
            om ett gott liv för de äldre.
          </note>
          <note>
            Frågan är då: Är det någon skillnad att leva i Sverige i dag?
            Ja, många rubriker får en nästan att tro att vi är tillbaka i
            den tidens Fattigsverige. Men i dag i
          </note>
          <note>
            Sverige är fattighusen borta. Att vara äldre är inte synonymt
            med att vara fattig. I Sverige finns omkring en och en halv miljon
            pensionärer. Och det handlar inte, som många har sagt, om en enhetlig
            grupp. Deras gemensamma nämnare är just att de är pensionärer,
            men i likhet med vad som gäller för den övriga befolkningen är
            skillnaden i levnadsförhållanden stor inom gruppen av pensionärer.
            Flertalet pensionärer har i dag en trygg ekonomisk situation och
            en hyfsat god materiell standard. Samtidigt finns det många pensionärer
            som har betydligt sämre villkor. Gemensamt för den gruppen är
            att de tillhör arbetarklassen och att det i de flesta fall handlar
            om kvinnor.
          </note>
          <note>
            Under 90-talet ökade inkomsten för gruppen pensionärer både kollektivt
            och i ett individuellt perspektiv. Men låg pension och kvinna
            är tyvärr än i dag synonymt. Det finns i dag 300 000 personer
            med låg pension, och av dem är 90 % kvinnor. Låg pension betyder
            dock inte, skulle jag vilja säga, med automatik att man är fattig
            och tvingas leva på socialbidrag. Endast 2 % av pensionärerna
            får socialbidrag i dag, och de flesta av dem är personer med utländsk
            bakgrund som saknar pension helt och hållet. För att lyfta den
            gruppen, så att man ska slippa leva av socialbidrag, vill vi socialdemokrater
            införa en statlig försörjningsersättning för den.
          </note>
          <note>
            Vi ser hur pensionärerna med de lägsta inkomsterna drabbas särskilt
            hårt av stigande kostnader för vård och omsorg. Kommunerna tvingades
            höja vårdavgifterna kraftigt under 90-talets ekonomiska kris,
            som vi inte får glömma. I synnerhet gäller det hemtjänsten. Vi
            ser därför hur fler pensionärer med låga pensioner avstår från
            hemtjänst medan de med de höga pensionerna oftare får sin service
            tillgodosedd.
          </note>
          <note>
            Det här är inte acceptabelt. Hemtjänsten är inte en rättighet
            för några eller för många utan för alla.
          </note>
          <note>
            För att undvika oskäliga avgifter vill vi socialdemokrater införa
            maxtaxa. Det har varit uppe i dagens debatt igen. Regeringen kommer
            att lägga fram förslaget om detta i vår. Till det ska läggas att
            vi också satsar 9 miljarder kronor på sjuk- och hälsovård under
            perioden 2001-2004. I den satsningen ska vården för äldre prioriteras.
            Även i årets budget lyfts satsningar fram, satsningar som förbättrar
            villkoren för de pensionärer som har de lägsta inkomsterna. Dels
            höjs bostadstillägget, en höjning med mellan 1 080 kr och
          </note>
          <note>
            6 480 kr per år, dels höjs det särskilda bostadstillägget. Tandvården
            tillförs mer pengar. En utredning om tandvården är tillsatt och
            kommer att leda till ökade insatser på området.
          </note>
          <note>
            När de här förbättringarna av pensionärernas ekonomiska situation
            får genomslag nästa år tar vi ett steg närmare de mål för den
            nationella äldrepolitiken som vi i den här kammaren slog fast
            för två år sedan.
          </note>
          <note>
            Målen var att:
          </note>
          <note>
            · Äldre ska kunna leva ett aktivt liv och ha inflytande i samhället
            och över sin vardag.
          </note>
          <note>
            · Äldre ska kunna åldras i trygghet och med bibehållet oberoende.
          </note>
          <note>
            · Äldre ska bemötas med respekt.
          </note>
          <note>
            · Äldre ska ha tillgång till god vård och omsorg.
          </note>
          <note>
            Herr talman! På de flesta av dessa punkter har vi kommit långt
            ur ett historiskt perspektiv. Men det är ingen tröst för de människor
            som i dag är äldre eller som inom en snar framtid kommer att lämna
            arbetslivet bakom sig. De kräver med all rätt att deras liv som
            äldre ska bli tryggt och stimulerande. Därför är kraven och förväntningarna
            på oss som representerar folkviljan stora när det gäller att äldrepolitiken
            prioriteras både från statens och kommunernas sida.
          </note>
          <note>
            Bristerna i dagens äldrepolitik blottläggs mycket tydligt, tycker
            jag, i den motionsskörd som vi behandlar i det här betänkandet
            och i den debatt som vi nu är mitt uppe i. Många av de frågor
            som tas upp i motionerna rör attityderna till och bemötandet av
            äldre samt kvaliteten på och avgifterna i äldreomsorg och anhörigvård.
            Därför ville jag inledningsvis peka på vilka insatser som redan
            är beslutade och vilka som är på gång för att åtgärda de här bristerna.
            Till det ska kopplas att det är väldigt mycket utredningar,
          </note>
          <note>
            Äldreberedningen och också annat arbete, som är på gång. Vi får
            invänta vad de har att tillföra.
          </note>
          <note>
            Jag vill därför avslutningsvis, herr talman, uppehålla mig vid
            de utmaningar som äldrepolitiken kommer att möta i framtiden.
            Det är framför allt tre stora utmaningar som står för dörren,
            utmaningar som hänger samman med vår förmåga och vilja att betala
            för välfärden men också med vad vill att välfärden ska innehålla
            och ge oss. Förmågan att betala välfärden beror ju på om det kommer
            att finnas tillräckligt med människor som kan arbeta och betala
            för välfärden. Hittills har arbetslösheten varit det största hindret.
            Men tack vare en framgångsrik socialdemokratisk politik är statens
            finanser i balans och ekonomin växer.
          </note>
          <note>
            Vi har också genom en bred samverkan med de borgerliga partierna
            lagt fast ett reformerat pensionssystem, ett pensionssystem som
            är betydligt mer finansiellt hållbart än det tidigare. I dag står
            vi därför inför andra problem. I stället för massarbetslöshet
            kan vi se en begynnande arbetskraftsbrist. Andelen äldre i befolkningen
            ökar samtidigt som det föds allt färre barn. Efterfrågan på arbetskraft
            ökar just inom vårdoch omsorgsyrken. De ökar även inom andra områden,
            men i synnerhet inom äldreomsorgsområdet.
          </note>
          <note>
            Att man ska ha lust och ork att arbeta till pensionsåldern är
            därför utmaningen för oss socialdemokrater att gripa oss an. Därför
            har vi inlett ett intensivt arbete med att förbättra hälsan i
            arbetslivet och reformera våra trygghetssytem så att de främjar
            en utvecklingen av det goda arbetet. Ett särskilt viktigt område
            i det här sammanhanget är den offentliga sektorn, som uppvisar
            oroande brister i just arbetsmiljön. Vården och omsorgen måste
            bli föredömliga inom arbetsmiljöområdet.
          </note>
          <note>
            Herr talman! Vår vilja att betala för välfärden avgörs ju av
            vårt förtroende för våra trygghetssystem.
          </note>
          <note>
            Under 90-talet drabbades trygghetssystemen av en förtroendekris
            som ännu inte är helt återställd. Det är ett faktum som också
            tas som intäkt av de krafter i samhället som av politiska eller
            ekonomiska skäl vill rasera grunden för den generella välfärden.
          </note>
          <note>
            Dagligen kan vi se hur försäkringsbolagen blir alltmer aggressiva
            i sin marknadsföring av sina s.k.
          </note>
          <note>
            välfärdsprodukter. Privata vårdföretag skaffar sig en allt större
            marknadsandel.
          </note>
          <note>
            De här strömningarna får flitigt stöd av bl.a. Moderata samlingspartiet.
            Moderaterna tar varje tillfälle i akt att understödja de här strömningarna
            i samhället genom att helt ogenerat driva en politik som kommer
            att slå undan grundvalen för den generella välfärdspolitiken.
            Stridsropet är: Valfrihet!
          </note>
          <note>
            Ta en titt på Moderaternas sjukvårdspolitik som går ut på att
            sälja ut vår gemensamma sjukvård till multinationella företag
            och införa privata vårdförsäkringar! Detta kommer ofrånkomligen
            att drabba de äldre som har de sämsta ekonomiska villkoren. Valfrihet
            leder då till en situation som i många stycken skulle innebära
            en återgång till de värderingar som gav legitimitet för Fattigsverige
            och fattigstugorna i
          </note>
          <note>
            Lönneberga.
          </note>
          <note>
            Herr talman! Vad vill vi att välfärden ska ge oss i framtiden?
            Här har vi kanske den mest spännande utmaningen som är helt utslagsgivande
            för hur vi kommer att utveckla välfärden i framtiden. Vi socialdemokrater
            vill att välfärden ska ge oss möjlighet till ett oberoende och
            självständigt liv, både ekonomiskt och socialt. I det läget frigörs
            vi människor från den otrygghet som ständigt hotar att krossa
            drömmar om ett gott liv både som ung och gammal. Vi får då kraft
            att forma ett samhälle där vi delar med oss av det goda till varandra
            och mellan generationerna. Det är här som tanken om frihet får
            växa sig stark och frodas.
          </note>
          <note>
            Herr talman! Vi har kommit en bra bit på vägen inom äldrepolitiken.
            Nu är vi nära målet. Men det finns fortfarande en hel del att
            göra.
          </note>
          <note>
            Herr talman! Med det vill jag yrka avslag på reservationerna
            och bifall till hemställan i betänkandet.
          </note>
          <note type="speaker">
            Anf. 55 KENNETH JOHANSSON (c) replik:
          </note>
          <note>
            Herr talman! Jag skulle vilja koncentrera mig på två mycket konkreta
            frågor. Jag förutsätter att Lars U
          </note>
          <note>
            Granberg är lika mån som jag och andra om att vi ska klara att
            säkra den framtida personalförsörjningen inom vården och omsorgen.
            Min fråga är: Känner
          </note>
          <note>
            Lars U Granberg sig lugn för att vi klarar detta? Har vi enligt
            regeringspartiets uppfattning en strategi för att klara den framtida
            personalförsörjningen?
          </note>
          <note>
            Den andra frågan handlar om den diskriminering som jag tog upp
            i mitt anförande. Nu finns det ett förslag om en målsättningsparagraf
            i regeringsformen. Men jag, och säkert också Lars U Granberg,
            har fått rapporter om att patienter ställs åt sidan i vården på
            grund av ålder, att det på grund av ålder är svårt att låna i
            bank och att det på grund av ålder är svårt att teckna de försäkringar
            som man önskar. Då vill jag fråga: Vilka åtgärder vill Lars U
            Granberg och regeringspartiet vidta ytterligare för att komma
            åt en helt oacceptabel diskriminering av de gamla?
          </note>
          <note type="speaker">
            Anf. 56 LARS U GRANBERG (s) replik:
          </note>
          <note>
            Herr talman! Jag tror att vi har en bra förutsättning att klara
            personalförsörjningen om inriktningen är arbetsmiljön, som jag
            sade i mitt anförande. Detta bör kopplas till ett gemensamt förståndigt
            arbete mellan parterna, den fackliga sidan och arbetsgivarsidan.
            Då tror jag att vi har en möjlighet att lösa det här problemet.
          </note>
          <note>
            Jag tror att vi kommer att få återkomma till diskrimineringsfrågan
            längre fram. Äldrefrågorna kommer att diskuteras här i kammaren
            längre fram. Jag avvaktar med att svara på detta till ett senare
            tillfälle.
          </note>
          <note type="speaker">
            Anf. 57 KENNETH JOHANSSON (c) replik:
          </note>
          <note>
            Herr talman! Jag hoppas också och tror att vi ska lösa personalförsörjningen.
            Men jag känner en oro för att det är mycket kvar att göra innan
            vi ser att strategin är utlagd, innan vi har de resurser som krävs
            och innan vi har de instrument som behövs för att vi ska kunna
            uppvärdera vårdyrkena, höja statusen på den typen av jobb och
            få de insatser som ger en säkrad personalförsörjning. Jag är övertygad
            om att det behövs ett hårt och slitigt jobb för att vi ska nå
            dit. Det är viktigt att vi har en strategi och ett samspel mellan
            stat, landsting och kommun och att vi drar åt samma håll.
          </note>
          <note>
            Jag respekterar att Lars U Granberg vill återkomma när det gäller
            diskrimineringen. Det är dock bråttom med tanke på de rapporter
            som kommer om flagranta brott mot lagstiftningen där äldre sätts
            åt sidan i vårdköer etc. Regeringen borde med skärpa ta diskussioner
            med berörda huvudmän och även vidta andra åtgärder så att vi får
            stopp på en diskriminering som får anses som fullständigt oacceptabel.
          </note>
          <note type="speaker">
            Anf. 58 LARS U GRANBERG (s) replik:
          </note>
          <note>
            Herr talman! Vi har en strategi för hur vi ska klara personalförsörjningen.
            Den politik som förts från den tid när jag kom in i riksdagen
            1994 och fram till dags dato - där Centern har spelat en stor
            och avgörande roll i saneringen av ekonomin - är ju en del av
            strategin för att klara vård, omsorg, skola osv. Det arbetas för
            fullt med en strategi.
          </note>
          <note>
            Men till det ska självfallet också arbetsmiljöfrågorna kopplas.
            Hur löser man dem? Det handlar om bemötande av personalen, att
            personalen känner sig efterfrågad och att deras kunskap är efterfrågad.
            De frågorna måste lösas i ett samarbete mellan regering, riksdag,
            landsting, kommun och den fackliga rörelsen.
          </note>
          <note>
            Anf. 59 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Herr talman! Lars Granberg inledde med att tala om låga pensioner,
            och speciellt när det gällde kvinnor. Då kan jag inte förstå att
            Socialdemokraterna inte vill vara med tillsammans med oss och
            höja den skäliga levnadsnivån ännu mer för dem som har det sämst
            eller återställa änkepensionen.
          </note>
          <note>
            Lars Granberg talade om Fattigsverige och gav en historisk exposé.
            Han frågade sig om vi kanske fortfarande är kvar där i dag. Det
            får i så fall Lars Granberg och den socialdemokratiska regeringen
            stå för som har regerat mest under den här tiden.
          </note>
          <note>
            Vi vill gå ett steg längre. Vi vill inte ha den fattigdom som
            finns i dag. Därför föreslår vi en äldrepeng som ger makt och
            möjlighet till alla, oavsett plånbok, att välja och få valfrihet.
            För att garantera detta också i framtiden har vi en plan. Vi vill
            utreda hur finansieringen av äldreomsorgen ska se ut i framtiden.
          </note>
          <note>
            Statsministern sade i Aftonbladet den 9 november att det låga
            barnafödandet är vårt största samhällsproblem. Sedan sade han
            också att om utvecklingen fortsätter är välfärden hotad. Vi står
            inför en framtida brist på arbetskraft som kan slå sönder ekonomin
            om ingenting görs.
          </note>
          <note>
            Lars Granberg talar om en moderat förtroendekris för er välfärdspolitik,
            men detta säger statsministern själv.
          </note>
          <note>
            Däremot säger socialministern i en interpellationsdebatt med
            undertecknad nyligen att det inte skulle vara något att bekymra
            sig för. Ändå framhåller Kommunförbundet, f.d. generaldirektören
            Claes
          </note>
          <note>
            Örtendahl, Pensionsforum och f.d. socialförsäkringsminister Anna
            Hedborg att någonting måste göras.
          </note>
          <note>
            Min fråga till Lars Granberg är: Vem håller Lars
          </note>
          <note>
            Granberg på - statsministern eller socialministern?
          </note>
          <note type="speaker">
            Anf. 60 LARS U GRANBERG (s) replik:
          </note>
          <note>
            Herr talman! Ja, vem håller jag på? Jag tror att bägge har ett
            budskap som de vill framföra. Jag ska inte ställa mig bakom någon
            av de två och säga att jag håller på den eller på den.
          </note>
          <note>
            Jag skulle vilja återvända till det som Cristina
          </note>
          <note>
            Husmark Pehrsson började med. Det gäller låga pensioner. Jag
            försökte vara realist i mitt anförande och beskriva hur verkligheten
            ser ut. Och visst, vi har en stor grupp med låga pensioner. Hur
            ska man lyfta dem? Ett enkelt svar från moderaterna är: Höj pensionen!
          </note>
          <note>
            Jag skulle vilja säga att den överenskommelse vi har som rör
            pensionerna, och som vi har över ett brett politiskt fält, är
            viktig för långsiktigheten. Jag tror att det blir svårt att samla
            en lika stor gruppering för långsiktighet vad gäller moderaternas
            ekonomiska politik. Då kommer jag just till detta att bara gå
            ut och säga: Höj pensionerna för dem, följ med på det och det.
            Samtidigt har ni ju ändå stora hål att fylla med era skattesänkningsförslag.
          </note>
          <note>
            Jag tror också att det har en avgörande betydelse för hur reaktionen
            ska bli därute, hos folk, för om mina kamrater ska våga skaffa
            barn. Vilken tilltro ska de ha till en ekonomi som byggs med enorma
            skattesänkningar och utförsäljning av sjukvård och vård och omsorg?
            Sedan vänder man sig till privata lösningar och privata försäkringar
            i stället för att vända sig mot de långa köerna runtom i det avlånga
            Sverige och t.o.m. inom Stockholms län.
          </note>
          <note>
            Den tilltron tror jag är ännu svårare. Det blir ännu mindre angeläget
            för mina kompisar i min generation att skaffa barn och se till
            att få fart på Sverige.
          </note>
          <note>
            Anf. 61 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Herr talman! Nu är väl Lars Granberg ute och irrar. Jag frågade
            om utredningen och om vem Lars
          </note>
          <note>
            Granberg höll på, statsministern som säger att välfärden är hotad
            eller socialministern som säger att ingenting behöver göras. Jag
            frågade efter Lars Granbergs uppfattning.
          </note>
          <note>
            Vi måste ju utreda för att kunna garantera detta.
          </note>
          <note>
            Alla säger det, högt uppsatta och väl initierade människor. Och
            här står Lars Granberg och säger att han litar på båda två. Ingenting
            behöver göras. Det är ju som att gömma huvudet i sanden.
          </note>
          <note>
            Alla inser problemet. Ge i stället makten tillbaka till familjen,
            så blir det roligare att skaffa barn. Vårt förslag heter barnomsorgspeng.
            Se till att äldre inte försvinner ut från arbetsmarknaden. Ta
            bort onödiga hinder. Öka arbetskraftsdeltagandet bland invandrare.
          </note>
          <note>
            Vi har en invandrarpolitik som totalt har misslyckats.
          </note>
          <note>
            Vad gör socialdemokraterna? Jo, ni ger i stället skattelättnader
            till dem som kommer hit som utländska experter. Vad ger det för
            signaler till våra barn att vilja jobba och utbilda sig? Gör det
            möjligt att spara till ålderdomen.
          </note>
          <note>
            Jag förstår inte Lars Granberg och socialdemokraterna. Alla säger
            att vi måste utreda för att garantera en god vård och omsorg också
            i fortsättningen, så att våra barn och barnbarn slipper att stå
            för den här utgiften.
          </note>
          <note>
            Varför gör inte socialdemokraterna någonting?
          </note>
          <note type="speaker">
            Anf. 62 LARS U GRANBERG (s) replik:
          </note>
          <note>
            Herr talman! I förra replikskiftet hade vi samma frågeställning:
            Varför görs ingenting?
          </note>
          <note>
            Det är ju ganska synonymt. Moderaterna driver den linjen i den
            här debatten också. Under sex års tid har socialdemokraterna innehaft
            regeringsmakten i
          </note>
          <note>
            Sverige. Förra mandatperioden handlade den debatt vi har i dag
            om helt andra frågor. I dag har mitt huvudanförande handlat om
            vad vi har sagt och gjort, om målen och utmaningarna inför framtiden.
            För tre fyra år sedan hade vi en helt annan debatt. Det är inte
            underligt med tanke på den utveckling som Sverige har haft under
            den senaste tiden och vår strategi att sanera ekonomin, vara återhållsam
            och ta ut skatt av dem som kan betala skatt.
          </note>
          <note>
            Cristina Husmark Pehrsson gömmer sig bakom specialisterna. Jag
            ska inte ödsla tid ens på att svara på den frågan. Hon vet lika
            väl som jag att de specialister som får skattelättnader finns
            i Sverige under en kort tid och använder inte den skattefinansierade
            vården och omsorgen i lika stor utsträckning som vi andra svenskar.
          </note>
          <note>
            Vår strategi har vi haft under fyra års tid. Vi har klarat oss
            ganska hyfsat. Det är synd att Cristina
          </note>
          <note>
            Husmark Pehrsson inte kan ge en sådan bild, att det har gått
            ganska bra för Sverige under den här tiden.
          </note>
          <note>
            Den strategin fortsätter vi med nu, med ytterligare satsningar.
          </note>
          <note type="speaker">
            Anf. 63 KERSTIN HEINEMANN (fp) replik:
          </note>
          <note>
            Herr talman! Makten, och då menar jag den totala makten, över
            de äldre hade kommandoran och socialnämndens ordförande på Emils
            tid. Något lite bättre har det väl blivit sedan dess.
          </note>
          <note>
            Samtidigt är det ju så att när man blir äldre och har ett hjälpbehov
            är man utlämnad och har väldigt lite att säga till om själv.
          </note>
          <note>
            Jag skulle vilja fråga Lars Granberg vad socialdemokraterna har
            för förslag när det gäller att se till att även äldre som har
            ett hjälp- eller vårdbehov kan få tillbaka makten över sitt eget
            liv. Jag tror inte att vi kan vänta på utredningar som kommer
            med förslag som handlar om att det ligger någonting 10-15 år framöver.
            Jag tror att det börjar bli bråttom. Jag tror att den pensionsgeneration
            som kommer nu inte nöjer sig med att bara bocka och tacka.
          </note>
          <note type="speaker">
            Anf. 64 LARS U GRANBERG (s) replik:
          </note>
          <note>
            Herr talman! Vi gör ett jobb. Jag beskrev i mitt huvudanförande
            vad vi gör, vilka satsningar som är gjorda och vad som kommer
            att krävas i framtiden.
          </note>
          <note>
            Parallellt med det löper Äldreberedningen som ska gå in 2003
            och som ska börja peka ut riktningen för oss när det gäller framtida
            områden som behöver åtgärdas.
          </note>
          <note>
            Jag tycker att det vore nästan förmätet av mig att stå här i
            talarstolen och säga att det och det behöver vi mer eller mindre
            av. Jag sitter inte i regeringen. Jag har sagt att vi behöver
            satsa mer. Det jag tror att vi behöver mer av är på andra politikområden
            för att höja farten i Sverige ute i kommunerna. Mycket av det
            vi diskuterar i dag, herr talman, är frågor som egentligen skulle
            ha varit en diskussion som skulle ha skötts ute i kommunerna i
            mångt och mycket, så jag tror inte att jag vill gå in mer på den
            frågan.
          </note>
          <note type="speaker">
            Anf. 65 KERSTIN HEINEMANN (fp) replik:
          </note>
          <note>
            Herr talman! Av det här svaret - om det nu är ett svar - kan
            jag egentligen bara dra den slutsatsen att socialdemokraterna
            inte har tänkt i de termerna att äldre människor också vill bestämma
            över sina egna liv. Socialdemokraterna är kvar i de gamla kollektiva
            lösningarna. När man blir äldre flyttar man till ålderdomshemmet
            och så får man ta emot den vård och den omsorg som bjuds.
          </note>
          <note>
            Jag tycker att socialdemokraterna borde börja tänka lite grann
            mer på de enskilda människorna och deras behov.
          </note>
          <note type="speaker">
            Anf. 66 LARS U GRANBERG (s) replik:
          </note>
          <note>
            Herr talman! Mycket av det som bedrivs ute i kommunerna i dag
            är i olika driftsformer när det gäller äldreboende och äldreomsorg.
            Åter tillbaka till det jag sade i mitt förra replikinlägg: Mycket
            av den debatt vi har fört här i dag på området om valfrihet är
            ju egentligen diskussioner som ska föras ute i kommunhusen. Det
            är där den reella makten över de frågorna egentligen ligger.
          </note>
          <note>
            Anf. 67 SVEN BRUS (kd)replik:
          </note>
          <note>
            Herr talman! Lars Granberg målar upp bilden av det gamla Fattigsverige.
            Jag satt själv häromdagen med ett barnbarn och tittade på den
            hemska kommandoran.
          </note>
          <note>
            Det fanns naturligtvis anledning för människor att känna skräck
            och oro i den situationen. Nu är vi på väg mot en situation när
            det snart kommer att vara två miljoner pensionärer i vårt land.
          </note>
          <note>
            Frågan är: Vad oroar sig de äldre för i dag, och vad kommer man
            att oroa sig för? Jo, man oroar sig för att man inte kommer att
            få plats inom äldreboendet. Vi konstaterar att 2 800 personer
            togs som exempel i en aktuell utredning. De hade inte fått plats
            trots att de behövde det. Man oroar sig för att hamna utanför,
            i springorna mellan kommunens och landstingets ansvar, när det
            inte finns någon individuell vårdplan utan man bollas fram och
            tillbaka. Det saknas mellanvårdsformer. Man oroar sig för att
            inte klara avgifterna och för att inte räknas i samhället. Och
            man oroar sig framför allt, tror jag, över att inte ha ett inflytande
            över hur livet ska formas, hur vården ska ges, var och hur man
            ska bo och vilken service man ska få.
          </note>
          <note>
            Lars Granberg har en glädjande tilltro till Senior
          </note>
          <note>
            2005. Eftersom jag ingår i den beredningen känner jag mig smickrad
            av det. Men vi har ett perspektiv som sträcker sig lite längre
            framåt. Vad tänker Lars
          </note>
          <note>
            Granberg göra i dag för att möta den här oron? Vi kan inte vänta
            på Äldreberedningen, utan vi måste ta dessa frågor på allvar just
            i dag.
          </note>
          <note type="speaker">
            Anf. 68 LARS U GRANBERG (s) replik:
          </note>
          <note>
            Herr talman! Jag tror att det blir väldigt svårt. De flesta som
            har deltagit i debatten har sagt att den grupp som vi diskuterar
            i dag inte är homogen. Jag upplever de repliker som har gjorts
            som lite grann homogeniserande, som att gruppen skulle ha problem
            av en viss karaktär. Jag tror inte att det är så.
          </note>
          <note>
            Jag tror, som jag har sagt tidigare, att vi har ett läge där
            vi kan gå in med mera resurser innan Äldreberedningen lägger fram
            ett förslag. Det är beror på att vi långsiktigt har bedrivit en
            politik för att få loss resurser. Vi har inte drivit en huvudlös
            skattepolitik.
          </note>
          <note>
            Jag ser framför mig fler debattrundor där vi kommer att presentera
            olika åtgärder. Vi kommer inte att sitta still fram till dess
            att Äldreberedningen lägger fram sitt förslag.
          </note>
          <note type="speaker">
            Anf. 69 SVEN BRUS (kd) replik:
          </note>
          <note>
            Herr talman! Vi har konstaterat att det förs en ganska spretig
            och kluven debatt inom framför allt socialdemokratin i mångfalds-
            och valfrihetsfrågorna och när det gäller den enskildes möjligheter
            att bestämma över sitt liv. Jag tolkar Lars U Granbergs svar på
            repliken som uttryck för en öppenhet för att föra debatten vidare,
            och jag tycker att det är lovande. Vi får inte hamna i en situation
            där äldre och människor i allmänhet upplever samhället - kommunen,
            staten och landstinget - som en ny kommandora som styr deras liv.
          </note>
          <note type="speaker">
            Anf. 70 LARS U GRANBERG (s) replik:
          </note>
          <note>
            Herr talman! Jag tror att man får passa sig i diskussionen om
            vart valfriheten är på väg. Man börjar i allt större utsträckning
            hamna i ett eget skapat behov av vård i stället för att försöka
            tillgodose ett redan existerande behov. Jag tror att det är viktigt
            att inte skapa sådana situationer i valfrihetsperspektivet.
          </note>
          <note type="speaker">
            Anf. 71 PAAVO VALLIUS (s):
          </note>
          <note>
            Herr talman! Jag ska ta upp några frågor som jag har motionerat
            om och som tas upp i det här betänkandet. De gäller äldre invandrares
            situation särskilt inom äldreomsorgen.
          </note>
          <note>
            Äldre invandrare har under sin aktiva tid ofta deltagit i samhällsuppbyggnaden,
            de har betalat sina skatter och de har bidragit till välfärden.
            Många av dem kom till Sverige när vårt land behövde få folk till
            industrin för att bygga upp landet. Tyvärr fick de ofta ingen
            svenskundervisning. Många tillhörde större invandrarspråkgrupper
            och fick inte så bra språkträning. Framför allt var det så att
            deras fruar ofta stannade hemma för att sköta sina barn och inte
            alls fick någon språkundervisning. Därför är deras kunskaper i
            svenska ofta väldigt dåliga.
          </note>
          <note>
            Undersökningar visar att många äldre personer tappar det senast
            lärda språket och fungerar bara på sitt modersmål. När de kommer
            till sjukvården och äldreomsorgen har man svårigheter att upprätthålla
            kvaliteten i deras omvårdnad. Man har därför behov av personal
            som behärskar deras modersmål. Tyvärr kan man många gånger inte
            klara den uppgiften, utan de som tillhör invandrarminoriteter
            blir ofta isolerade i hälso- och sjukvården. De förstår inte vad
            läkarna och sjuksköterskorna säger, och de kan framför allt inte
            heller förstå vad personalen i äldreomsorgen säger till dem. De
            är i stort behov av den vårdkvalitet som vi strävar efter för
            alla i vårt land.
          </note>
          <note>
            Tyvärr har inget av partierna tagit upp de här frågorna i denna
            debatt. Jag tycker att det är ganska dåligt att man från partiernas
            sida inte lyfter fram de här frågorna.
          </note>
          <note>
            Jag har i utskottet fått svar på mina motioner. Man framhåller
            att Socialstyrelsen har fått i uppdrag att följa de försök som
            bedrivs för äldre finskspråkiga personer. Samtidigt pekar man
            bl.a. på brist på personal. Jag måste säga att man i de kommuner
            som har tagit de här frågorna på allvar har lyckats nå väldigt
            bra resultat. Tyvärr är de här kommunerna alltför få.
          </note>
          <note>
            Alla i invandrarminoriteterna bor tyvärr inte i de kommunerna,
            så de äldre invandrarna har väldigt liten glädje av dessa resultat.
          </note>
          <note>
            Däremot förekommer det t.o.m. i väldigt många kommuner att tjänstemännen
            frågar invandrare som har betalat sin skatt här i 40 år och mer
            om de inte kan söka vård och äldreomsorg i sitt hemland. Man kan
            tycka att kommunerna borde göra mer än så i dessa frågor.
          </note>
          <note>
            Det förekommer vidare en orättvisa när det gäller invandrarorganisationer.
            Alla pensionärsorganisationer kan omöjligen organisera de 30 000
            medlemmar som krävs för att de ska få statligt stöd. Detta gör
            att det fantastiska arbete i form av väntjänst osv. som de kan
            utföra inte kan genomföras fullt ut.
          </note>
          <note>
            Herr talman! Jag vill till slut ändå tacka utskottet för svaren
            på mina motioner.
          </note>
          <note type="speaker">
            Anf. 72 KERSTIN HEINEMANN (fp) replik:
          </note>
          <note>
            Herr talman! Det var kanske en liten miss av mig att inte ta
            upp det motionsyrkande som vi har framfört i dessa frågor. Vi
            har dock tidigare behandlat ett sådant yrkande i en folkpartimotion
            och fått igenom ett tillkännagivande från riksdagen till regeringen
            att den ska följa utvecklingen på det här området och återkomma
            till riksdagen med förslag till åtgärder.
          </note>
          <note>
            Jag tycker att Paavo Vallius kanske borde fråga sina partikamrater
            i regeringen varför de ännu inte har kommit med de förslag som
            riksdagen har bett den att lägga fram.
          </note>
          <note type="speaker">
            Anf. 73 PAAVO VALLIUS (s) replik:
          </note>
          <note>
            Herr talman! Det är helt sant som Kerstin Heinemann tar upp att
            Folkpartiet har motionerat om detta tidigare och fått ett tillkännagivande
            till regeringen.
          </note>
          <note>
            Tyvärr har varken mitt eget parti eller några andra partier tagit
            dessa frågor på allvar, och speciellt inte från kommunerna.
          </note>
          <note>
            Informationen och kunskapen om dessa frågor hos kommunerna, oavsett
            vilken parti man tillhör, är väldigt dålig. Fast man nu tänker
            vidta åtgärder har väldigt mycket av detta inte kommit fram till
            kommunerna. Kommunpolitikerna förstår inte dessa frågor, och det
            gör inte heller kommunernas tjänstemän.
          </note>
          <note type="speaker">
            Anf. 74 KERSTIN HEINEMANN (fp) replik:
          </note>
          <note>
            Herr talman! Då finns det ännu större anledning för kanske både
            oss socialdemokrater och folkpartister att trycka på regeringen
            att komma med förslag.
          </note>
          <note>
            Det borde kanske vara en del av den uppföljning som socialutskottet
            gör. Har vi medverkat till ett tillkännagivande till regeringen
            kanske vi från utskottets sida ska ta tag i frågan och se om vi
            kan kvicka på regeringen lite grann. Det är tydligen så att kommunerna
            inte tar i frågorna. Då får vi kanske komma med en liten pekpinne
            och tala om att vi inte accepterar det.
          </note>
          <note type="speaker">
            Anf. 75 PAAVO VALLIUS (s) replik:
          </note>
          <note>
            Herr talman! Jag är tacksam för all hjälp som man får i dessa
            frågor oavsett parti, Kerstin Heinemann.
          </note>
          <note>
            Jag kan för min egen del säga att jag genom de organisationer
            som jag representerar har försökt komma till tals med socialministern
            just för att diskutera de här frågorna. Jag har försökt göra allt
            vad jag kan för att förbättra situationen.
          </note>
          <note>
            Anf. 76 CRISTINA HUSMARK
          </note>
          <note type="speaker">
            PEHRSSON (m):
          </note>
          <note>
            Herr talman! Jag begärde ordet bara för att i någon mån korrigera
            vad förra talaren sade i anförandet.
          </note>
          <note>
            Han sade att Folkpartiet har fört fram synpunkten om att beakta
            invandrares problem, och speciellt de äldres. Jag vill bara här
            klargöra att det inte var en riktig historiebeskrivning.
          </note>
          <note>
            Moderaterna har i ett flertal motioner vid flera tillfällen just
            beaktat vikten av mångfald, valfrihet och ibland särskilda lösningar
            för att tillgodose just äldre invandrares situation. Det är inte
            alltid tillfyllest att ha tvåspråkig personal i äldreboende. De
            äldre som är invandrare, som vi hörde här, återgår ofta till sitt
            tidigare språk. De behöver någon att tala med.
          </note>
          <note>
            Därför kan det vara viktigt att också skapa en mångfald av små
            boenden där äldre från samma ursprungsland får möjlighet att träffas.
            Det är inte alltid så roligt att kanske bara tala med personalen.
            Vi moderater anser därför det vara av yttersta vikt att beakta
            mångfald och valfrihet, skapa små boenden för äldre invandrare
            och att särskilt beakta deras situation.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 10 §.)
          </note>
          <note>
            8 § Nationell handlingsplan för att förebygga alkoholskador
          </note>
          <note>
            Föredrogs socialutskottets betänkande 2000/01:SoU8
          </note>
          <note>
            Nationell handlingsplan för att förebygga alkoholskador (prop.
            2000/01:20).
          </note>
          <note type="speaker">
            Anf. 77 LEIF CARLSON (m):
          </note>
          <note>
            Herr talman! Intresset för alkoholpolitik har varit påtagligt
            de senaste dagarna beroende bl.a. på WHO-
          </note>
          <note>
            kongressen och olika förslag som läggs fram. Det är därför rätt
            passande att vi får en debatt i dag.
          </note>
          <note>
            Vi har nu att ta ställning till en av alla dessa handlingsplaner
            som Socialdepartementet tar fram med jämna mellanrum. För att
            börja med det positiva visar den nationella handlingsplanen för
            att förebygga alkoholskador att framsteg har skett när det gäller
            regeringens syn på en modern alkoholpolitik.
          </note>
          <note>
            Tydligen har samhällsutvecklingen och den debatt om behovet av
            en ny alkoholpolitik som vi drivit satt sina spår. Regeringen
            verkar nu inse att arbetet mot alkoholens skadeverkningar måste
            ske målinriktat mot riskgrupper, storkonsumenter och missbrukare
            och inte främst som hittills genom att trakassera medborgarna
            i allmänhet.
          </note>
          <note>
            Arbetssätt och metoder måste blir mer träffsäkra med fokus på
            dem som dricker mest och där skadorna är störst. Alkoholmissbruk
            förorsakar stort mänskligt lidande. Det är grogrund för kriminalitet
            och därigenom ett av våra största samhällsproblem.
          </note>
          <note>
            Mellan 300 000 och 400 000 svenskar är missbrukare, och i deras
            närhet lever kanske så många som kanske uppemot en miljon människor.
            Det är hustrur, äkta män och barn. Därtill kan man kanske också
            lägga runt 300 000 överförbrukare, de som är i riskzonen.
          </note>
          <note>
            Just därför är det så viktigt att Sverige nu genom kombinerade
            åtgärder får en modern alkoholpolitik.
          </note>
          <note>
            Men här sviker regeringen och planen. Mycket lite sägs om en
            verkligt ny alkoholpolitik. Bilden domineras i stället fortfarande
            av restriktioner och regleringsiver. Till gamla trakasserier läggs
            nya. Det är kontraproduktivt att göra så.
          </note>
          <note>
            Ska vi få en fungerande alkoholpolitik måste den åtnjuta ett
            brett folkligt stöd. Det kräver att inte bara problemen förs fram
            utan också att det goda bruket accepteras. Det är angeläget att
            göra åtskillnad på bruk och missbruk. Alltför ofta blandas de
            begreppen ihop. Det medför att man försummar att genomföra åtgärder
            för de grupper som verkligen har problem.
          </note>
          <note>
            Det behövs alltså en ny samlad alkoholpolitik.
          </note>
          <note>
            Herr talman! Den ökade internationaliseringen har medfört ökat
            handelsutbyte, ökat privat resande och närmande till andra länder
            när det gäller attityder och värderingar. Alltfler människor ser
            med egna ögon att den hittills förda svenska alkoholpolitiken
            inte självklart är den mest framgångsrika för framtiden. Samhället
            har förändrats och alkoholpolitiken har därför helt nya förutsättningar.
          </note>
          <note>
            Det bästa sättet att få ett bättre förhållningssätt till alkohol
            är genom klokt genomförd upplysning och information. Då duger
            inte skrämselpropaganda.
          </note>
          <note>
            Information om alkohol och alkoholens skador måste vara baserad
            på fakta och kunskap. De ekonomiska ramarna måste ge bättre utrymme
            än hittills för sådan information.
          </note>
          <note>
            I vårt budgetalternativ föreslog vi en förstärkning av informationsinsatserna
            genom att föra över bidraget från de traditionella nykterhetsorganisationerna.
          </note>
          <note>
            En sådan överföring skulle ligga väl i linje med önskemål om
            en nyanserad och oberoende information och en upplysningsverksamhet
            som kunde förnya arbetssätten.
          </note>
          <note>
            Herr talman! En politik som främjar förbud, restriktioner och
            byråkratiskt krångel får människor att närmast reflexmässigt reagera
            negativt. Det är allvarligt särskilt när det gäller de unga. Sverige
            ligger relativt högt när det gäller antalet unga, 13-åringar och
            yngre, som dricker sig fulla, detta trots vår restriktiva alkoholpolitik.
            Dess förmyndarattityd "tar"
          </note>
          <note>
            alltså inte på de unga.
          </note>
          <note>
            Däremot är berusningsdrickandet bland unga i vinländerna mycket
            ovanligare. Man dricker lite oftare men mindre mängder. I t.ex.
            Italien minskar vanedrickandet. Attityden till alkohol är uppenbarligen
            en annan. Tydligen påverkas inte den attityden på ett positivt
            sätt av förbud, restriktioner och förmynderi.
          </note>
          <note>
            För att förändra attityden gäller det i stället att mobilisera
            människornas egen ansvarskänsla för sig själva och sin omgivning.
            Det gäller att ta fasta på människors egen förmåga till ansvar
            hellre än att misstro dem och försöka kommendera fram ett beteende,
          </note>
          <note>
            Herr talman! Det är därför som vår alkoholpolitik utgår från
            respekten för den enskilde individens förmåga att ta ansvar för
            och forma sitt eget liv. En ny alkoholpolitik kräver en kombination
            av samverkande åtgärder. Flertalet människors möjlighet att hantera
            sitt alkoholbruk måste respekteras. Onödiga begränsningar och
            krångel måste tas bort.
          </note>
          <note>
            Förutsättningarna för den kriminella marknaden är att det finns
            en stor relativt riskfri vinst att hämta.
          </note>
          <note>
            Svartsprit och kriminalitet måste därför bekämpas kraftfullt
            genom förstärkta resurser till tull och polis.
          </note>
          <note>
            Den legala och beskattade alkoholens tillgänglighet måste öka.
            Generellt lördagsöppet är därför en självklarhet liksom att monopolet
            måste avskaffas.
          </note>
          <note>
            Den legala alkoholens pris måste sänkas. Då ändras förhållandet
            mellan risk och vinst så att den kriminella verksamheten hämmas.
          </note>
          <note>
            Vidare måste hjälpen till missbrukare förstärkas och effektiviseras.
            Langare och organiserade kriminella gäng som säljer svartsprit
            försvårar allt arbete med att hjälpa dem med alkoholproblem. Langarna
            vet när missbrukarnas sprit är slut, och då kommer de med nya
            dunkar. Langarna tar reda på när kunderna har pengar, t.ex. när
            bidrag betalas ut.
          </note>
          <note>
            Tillgången och det låga priset på den illegala spriten gör att
            missbrukarna dricker mer, har betydligt längre missbruksperioder
            och gör det svårare att få dem ur sitt missbruk. Minst 50 % av
            den alkohol som missbrukarna dricker är svartsprit. Varken hög
            alkoholskatt, restriktiv alkoholpolitik eller polisiära åtgärder
            har kunnat stoppa den svarta marknadens tillväxt.
          </note>
          <note>
            Tvärtom växer denna marknad på grund av extremt höga alkoholskatter,
            förmyndaraktiga begränsningar i tillgängligheten samt bristande
            satsningar på polis och tull.
          </note>
          <note>
            Den stora prisskillnaden mellan svart respektive beskattad alkohol
            dövar de flesta människors samveten. I dag beskattas 40-procentig
            sprit med 200 kr i
          </note>
          <note>
            Sverige. I Danmark är det ungefär 130 kr - ungefär dubbelt så
            mycket som i Tyskland. Få tycker tyvärr längre att det är ett
            särskilt märkvärdigt brott att köpa svartsprit. Det kan få förödande
            effekter på det allmänna rättsmedvetandet.
          </note>
          <note>
            Tyvärr, herr talman, är det ungdomar som med undantag för missbrukare
            är de som dricker mest svartsprit. Det är tillgången på svartsprit
            som gör att tonåringar enkelt kan få tag på alkohol. Det har bekräftats
            i närmast dagsfärska undersökningar bl.a. här från Stockholmsområdet.
            Den förda politiken har minskat medborgarnas förståelse för åtgärder
            mot kriminell alkoholhantering och minskat insatserna för hjälp
            till dem som har missbruksproblem. Det har varit negativt både
            för laglydighet och för folkhälsa.
          </note>
          <note>
            Herr talman! Ett sådant sammanhängande koncept som det jag skisserade
            måste till om man menar allvar med att minska alkoholens skadeverkningar.
            Det finns verkligen anledning att handla snabbt om vi inte helt
            ska tappa kontrollen över utvecklingen. Regeringens oförmåga att
            fatta beslut om skattesänkningar göder den kriminella marknaden.
          </note>
          <note>
            Vad kan man då förvänta sig om man sänker alkoholskatten? Det
            är naturligtvis en berättigad fråga.
          </note>
          <note>
            Några utredningar har tittat på förhållandet mellan pris, inköpsbeteende
            och kriminell verksamhet. Handelns Utredningsinstitut har gjort
            analyser av flera scenarier. Man säger att om skatten sänks med
            50 %
          </note>
          <note>
            så kommer totalkonsumtionen att stiga med 2,7 %, privatimporten
            att sjunka med 67 % och svartspriten med 17 %. I ett sådant läge
            kommer staten att ta in nära 4 miljarder kronor mer i skatteinkomster
            jämfört med om inga justeringar görs. Samtidigt drivs kriminell
            verksamhet tillbaka. En sänkning av skatten på alkohol, precis
            som vi begär, skulle alltså inte leda till en totalt ökad konsumtion
            utan i första hand till en övergång från oregistrerad sprit och
            svartsprit till registrerad och legal alkohol. Färre ungdomar
            skulle utsättas för svartspritförsäljning.
          </note>
          <note>
            Herr talman! Att den stora prisskillnaden är det som i hög grad
            gynnar smuggling framgår också av vad den största norska dagstidningen
            Verldens Gang fick fram när man gjorde intervjuer med
          </note>
          <note>
            "framstående" smugglare. En erfaren sådan säger:
          </note>
          <note>
            När avgiftsnivån är så hög finns det möjligheter till goda förtjänster
            för spritsmugglare. Det lockar utländska aktörer.
          </note>
          <note>
            Målgruppen är enligt smugglarna vanliga laglydiga medborgare
            som tröttnat på höga priser och monopol. En annan smugglare säger
            att om Stortinget reducerat avgifterna på sprit så skulle de flesta
            av dessa kunder återvända till den legala försäljningen. Detsamma
            gäller nog i Sverige.
          </note>
          <note>
            Herr talman! Enligt dessa verklighetens experter är det alltså
            avgörande för att vi ska lyckas minska skadorna av alkohol att
            vi för en sådan tillgänglighets- och prispolitik att respekt för
            lagar upprätthålls och att den kriminella verksamheten, som just
            slår hårdast på missbrukare och ungdom, motverkas.
          </note>
          <note>
            Likaså är det nödvändigt att åldersreglerna är förståeliga. En
            ung människa som uppnått 18 år är valbar till riksdagen, har rösträtt,
            rätt att ta körkort, rätt att ingå äktenskap och rätt att förtära
            alkoholhaltiga drycker på restauranger och barer. Det är då uppenbart
            ologiskt och svårbegripligt att åldersgränsen för inköp av alkohol
            på Systembolaget inte sammanfaller med myndighetsåldern i övrigt.
            Därigenom minskas trovärdigheten i alkoholpolitiken, och särskilt
            de ungas förståelse för den. Därmed minskar också möjligheten
            att förebygga ett skadligt alkoholbruk. Åldersgränsen bör ändras,
            och motsvara myndighetsåldern. En alkoholpolitik som ska ha möjlighet
            att lyckas minska alkoholskadorna - det som handlingsplanen handlar
            om - måste respektera de unga myndiga som beslutskapabla personer.
          </note>
          <note>
            Herr talman! Det är anmärkningsvärt att regeringen anser sig
            behöva skärpa reglerna för restaurangers öppethållande. Det måste
            ses som en ren klåfingrighet eller möjligen en vilja att visa
            handlingskraft i det lilla när man inte klarar av att ta de stora
            tagen i alkoholpolitiken. Det är alltså en rökridå.
          </note>
          <note>
            Resultatet av dagens reglerade stängningstider är att de flesta
            restauranger stänger samtidigt. Det medför en ansamling av folk
            på gator och torg vid ett och samma tillfälle. Självfallet leder
            det rätt ofta till bråk.
          </note>
          <note>
            Det vore klokare om restauranger kunde stänga under lugna former
            efter det att serveringen avslutats.
          </note>
          <note>
            Det måste dessutom vara bättre att tillåta lagliga restauranger
            att ha öppet när och om det finns efterfrågan även på alkoholservering
            än att genom skärpta regler driva fram en expansion av kriminell
            svartklubbsverksamhet. Även här gäller att vi inte ska gynna illegal
            verksamhet. Med regeringens åtgärder våras det för svartklubbarna.
            Att jämföra med förhållandena för 10-15 år sedan är naivt. Då
            fanns inte, till skillnad från i dag, en etablerad alkoholmaffia,
            utbredd smuggling och trafficking. Ett förbud betyder att vi medvetet
            ger starthjälp till en kriminell verksamhet av ett slag vi knappast
            kan föreställa oss. Det kan inte vara riksdagens uppgift att underlätta
            och bidra till kriminell verksamhet. Jag menar att reglerna för
            restaurangers stängningstider helt bör avskaffas och att stängningstiderna
            ska vara en angelägenhet för respektive restaurangägare.
          </note>
          <note>
            Herr talman! Regeringen anser också att åtgärder måste vidtas
            för att hindra att gällande reklamregler kringgås. Det är framför
            allt lättölsreklamen i TV
          </note>
          <note>
            som bekymrar regeringen. Det måste vara en märklig alkoholpolitisk
            åtgärd att angripa reklam för ett närmast alkoholfritt alternativ
            samtidigt som den svenska marknaden ständigt nås av satellitburen
            reklam för såväl öl som starksprit. Enligt min mening måste det
            i stället vara bra att sådan reklam finns som visar lättöl som
            ett gott alkoholfritt alternativ. Följden av skärpta bestämmelser
            mot lättölsreklam blir endast att situationen för svenska bryggerier,
            som är de som gör lättölsreklamen, försämras i konkurrensen med
            utländska bryggerier. Jag har i dagarna sett hur ett svenskt bryggeri
            i min hemort måst friställa människor på grund av konkurrensnackdelar
            beroende på hög ölskatt. Att till det lägga ett reklamförbud för
            lättöl är att lägga sten på börda. Finn i stället i samarbete
            med industrin lämpliga former!
          </note>
          <note>
            De åtgärder som regeringen vill vidta kan alltså inte anses som
            alkoholpolitiskt befogade, utan endast förorsakade av en otämjd
            vilja att lägga sig i, reglera och agera storebror för hela svenska
            folket. Lika lite som det finns någon alkoholpolitisk mening i
            detta så finns det det i att tillsätta en särskild utredare med
            uppdrag att försöka begränsa sponsringen i idrotten.
          </note>
          <note>
            Genom sponsring får idrottsföreningar ekonomiska möjligheter
            att bedriva verksamhet bl.a. för ungdom.
          </note>
          <note>
            Det kan man i stället nyttja för god information mot alkohol
            och för att ge en meningsfull fritid.
          </note>
          <note>
            Herr talman! För att sammanfatta: Handlingsplanen präglas fortfarande
            av synen att den gamla, restriktiva svenska alkoholpolitiken är
            bäst i världen och att eventuella förändringar i liberaliserande
            riktning är olyckliga, men tyvärr ofrånkomliga. Även om regeringens
            handlingsplan innebär ett litet steg framåt mot en modern alkoholpolitik
            så saknas fortfarande en tydlig attitydförändring. På flera punkter
            blir det t.o.m. en skärpning av den restriktiva alkholpolitiken
            vad beträffar reklam, öppettider på restauranger osv.
          </note>
          <note>
            Men viktigast är kanske det som inte görs. Det blir åtminstone
            i nuläget inte några sänkningar av alkoholskatten. Det vore en
            åtgärd som skulle minska svartspriten, motverka kriminalitet och
            ge jobb i Sverige. Men man låter tiden rinna i väg. Jag måste
            säga att det är anmärkningsvärt att vad regeringen nu lyckas åstadkomma
            genom en kombination av åtgärder och frånvaro av åtgärder huvudsakligen
            är att ge kriminell verksamhet stöd och starthjälp. Någon måtta
            på starta-eget-bidragen måste det väl ändå vara!
          </note>
          <note>
            Herr talman! Jag yrkar bifall till reservation 1 och står givetvis
            bakom våra övriga reservationer.
          </note>
          <note type="speaker">
            Anf. 78 LARS GUSTAFSSON (kd):
          </note>
          <note>
            Herr talman! Ska jag ta hand om min broder?
          </note>
          <note>
            Denna klassiska fråga blev konkret för mig på julaftons kväll
            när jag fann två redlöst berusade 15-åringar liggande i diket
            utanför min bostad i minus sju graders kyla. Den minst påverkade
            försökte släpa sin totalt utslagne kamrat med sig. Så reell är
            den verklighet som den här presenterade handlingsplanen ska försöka
            motverka.
          </note>
          <note>
            I handlingsplanen föreslår regeringen att 450
          </note>
          <note>
            miljoner kronor anslås till förebyggande insatser mot alkoholskador.
            Slår man ut de 300 miljoner kronor som under tre år avsätts för
            insatser i kommuner räcker dessa till en knapp halvtidstjänst
            per kommun.
          </note>
          <note>
            För att få en verklig effekt måste kommunerna själva skjuta till
            resurser - resurser som nu inte finns. Dessutom sträcker sig de
            ekonomiska åtagandena från statens sida endast tre år framåt.
            Därefter får kommunerna hantera frågorna bäst de kan.
          </note>
          <note>
            Vad som är uppseendeväckande med den förda alkoholpolitiken är
            bristen på helhetsgrepp. Vi får i denna kammare behandla omläggningen
            av den svenska alkoholpolitiken i fragmentariska stycken.
          </note>
          <note>
            Den osäkerhet som därmed uppstår är klart negativ och innebär
            att man inte kan ana var slutmålet är beläget. Vi kommer efter
            denna vårtermin att ha behandlat frågor som berör alkohol vid
            sex olika tillfällen under sammanlagt 20 månader. Man kan med
            fog tala om brist på långsiktighet.
          </note>
          <note>
            Om man ser på själva propositionen är syftet i sig gott, och
            det innebär inga problem för oss kristdemokrater att ställa oss
            bakom en del av de förslag som läggs fram. Punkter som rör inriktningen
            av alkoholpolitiken är bra men borde nog kompletteras med bl.a.
            tillgänglighetsaspekten. Det är också ett kardinalfel att avgränsa
            handlingsplanen till tre år. All erfarenhet visar att så fort
            insatserna upphör återkommer problemen.
          </note>
          <note>
            Det behövs betydligt mer av långsiktighet och helhetsgrepp i
            den svenska alkoholpolitiken för att hantera en alltmer besvärlig
            situation. Vi kristdemokrater anser att det fordras nytänkande
            och utveckling. Kopplingen mellan tobak, alkohol och droger är
            klart vidimerad, och därför föreslår vi att regeringen i samband
            med reformeringen av Folkhälsoinstitutet inrättar en särskild
            enhet som har att hantera dessa frågor. Alkoholinspektionen skulle
            efter en omorganisation kunna utgöra denna nya enhet.
          </note>
          <note>
            Fru talman! Det finns ingen orsak till att Sverige ska hasta
            med att avhända sig prisinstrumentet i förtid. Det finns en övertro
            på att detta helt skulle eliminera försäljningen av svartsprit.
            Den legala alkoholen kommer alltid att vara dyrare än den illegala.
            Vi ser också hur andra europeiska länder inför en alltmer restriktiv
            alkoholpolitik efter erfarenheter av ökade alkoholskador. I detta
            läge finns det ingen anledning för Sverige att förhasta sig när
            det gäller skatter på alkohol.
          </note>
          <note>
            I en nyligen presenterad rapport från WHO framgår att varje år
            tar alkoholen livet av 55 000 unga européer. Det är en utmaning
            av format, som fordrar allt annat än blåögdhet.
          </note>
          <note>
            Tillgänglighet är en annan faktor som påverkar konsumtionen.
            Genom majoritetens alltför tidiga anslutning till EU:s införselkvoter
            befinner vi oss nu i en situation där vi också har att möta ett
            externt inflöde över gränserna, särskilt i södra Sverige. Vi har
            i framtiden att räkna med ökade alkoholskador och måste nu göra
            det bästa av situationen.
          </note>
          <note>
            Vad gäller de lördagsöppna systembutikerna har vi nu fått bekräftat
            det vi kristdemokrater framförde i debatten, att en tillförlitlig
            utvärdering skulle bli mycket svår att genomföra. Ett år är alldeles
            för kort tid för att presentera en verklighetsförankrad utvärdering.
            I södra landsändan har man dock noterat ett ökat inslag av våld
            i hemmen i samband med alkoholförtäring. På vissa försöksorter
            har också flera bilister blivit av med sina körkort på grund av
            rattonykterhet utanför systembutikerna.
          </note>
          <note>
            Vi kristdemokrater önskar att man i propositionen hade mer lyft
            fram familjens betydelse i att motverka ungdomars alkoholvanor.
            Om vi på ett bättre sätt lyckas mobilisera denna viktiga resurs
            skulle vi även på detta område nå bättre resultat i det förebyggande
            arbetet. Alkoholdebuten går allt längre ned i åldrarna, och vi
            anser att handlingsplanen borde tydligare framhålla behovet av
            kraftfulla insatser riktade mot att stödja familjer med alkoholproblem.
            Samhällets insatser för att förebygga ohälsa kan aldrig ersätta
            föräldrarnas ansvar och möjligheter att påverka sina barn.
          </note>
          <note>
            Vi gläds åt att ANT-undervisningen i skolan äntligen uppmärksammas
            och föreslås få en ökad prioritering. Det är en fråga som vi kristdemokrater
            länge drivit. Tyvärr finns exempel på skolor med s.k. tillåtande
            attityd, vilket enbart är kontraproduktivt i det alkoholförebyggande
            arbetet.
          </note>
          <note>
            De s.k. vita zonerna, där trafiken ingår, är viktiga att upprätthålla.
            I Sverige avlider årligen ca 100 personer i trafikolyckor där
            alkohol finns med i bilden.
          </note>
          <note>
            Detta är givetvis helt oacceptabelt och borde ha lyfts fram tydligare
            i propositionen.
          </note>
          <note>
            Det är glädjande att propositionen klart framhåller betydelsen
            av de ideella organisationernas insatser och att dessa också får
            del av avsatta resurser. Samhället måste i betydligt större omfattning
            ta vara på den viktiga kompetens och resurs som dessa rörelser
            tillför vårt samhälle. Det finns därför all anledning att nykterhetsorganisationerna
            ges samma förutsättningar som idrottsrörelsen när det gäller fördelningen
            av de generella bidragen.
          </note>
          <note>
            Alkoholfrågorna kommer att debatteras flera gånger denna vår,
            och vi får då möjlighet att återkomma till andra delar av den
            alltmer diffusa framtida svenska alkoholpolitiken.
          </note>
          <note>
            För er som undrar hur det gick för de berusade ungdomar jag berättade
            om i början kan jag meddela att det slutade väl. De kom hem. Mitt
            samvete bjöd mig att gå ut och se efter om de hade kommit därifrån,
            och så var faktiskt fallet.
          </note>
          <note>
            Fru talman! Vi står givetvis bakom samtliga våra reservationer,
            men jag nöjer mig med att yrka bifall till nr 2 och nr 17.
          </note>
          <note type="speaker">
            Anf. 79 KENNETH JOHANSSON (c):
          </note>
          <note>
            Fru talman! Jag vill börja med att yrka bifall till reservationerna
            nr 17 och 23, men jag står självfallet bakom övriga reservationer
            där Centerpartiet förekommer.
          </note>
          <note>
            Fru talman! Centerpartiet står helt bakom en alkoholpolitik som
            syftar till att minska alkoholens medicinska och sociala skadeverkningar
            genom att minska totalkonsumtionen. Vi ska dessutom rikta insatser
            till särskilt känsliga grupper och framför allt ha en hög ambitionsnivå
            inom det alkoholförebyggande arbetet.
          </note>
          <note>
            Unga människor bör helt avstå från alkohol. Kroppen är inte tillräckligt
            utvecklad för att klara alkoholen, och det gör att de medicinska
            skadorna kan bli stora.
          </note>
          <note>
            Dessutom riskerar en tidig start med hög alkoholkonsumtion att
            leda till en hög konsumtion även i vuxen ålder. Detta är några
            av orsakerna till att en av de främsta uppgifterna för samhället
            och alkoholpolitiken bör vara att få ungdomar att helt avstå från
            alkohol.
          </note>
          <note>
            Mot den här bakgrunden blir man uppriktigt ledsen och djupt bekymrad
            över ökad totalkonsumtion och de rapporter om ungdomsfylleri som
            kommer från socialtjänsten, polisen och via medier, om att det
            är trendigt och inne att dricka, TV-såpor och ungdoms-TV där alkoholen
            flödar, den europeiska trenden att ungdomar dricker alltmer alkohol
            och även blandar med andra droger.
          </note>
          <note>
            Alkoholen har blivit tillgängligare genom EU-
          </note>
          <note>
            medlemskapet och Sveriges hantering av införselreglerna, genom
            att vi reser mer, den aggressiva marknadsföring som sker inte
            minst via Internet, alkoholtillstånden som ökar, lördagsöppet
            på Systemet osv. Alkoholliberalismen breder ut sig. "Det liknar
            hyckleri att öka tillgängligheten på alkohol och samtidigt uppröras
            över att ungdomar dricker mer", säger en alkoholforskare från
            CAN i en tidningsintervju.
          </note>
          <note>
            Jag delar den uppfattningen.
          </note>
          <note>
            Vi som föräldrar, och vuxna generellt, har den viktigaste uppgiften
            i arbetet med att begränsa alkoholkonsumtionen bland unga. Ungdomar
            gör som sina föräldrar. Regeringen väljer att i propositionen
            lyfta fram flera institutioners och myndigheters ansvar för alkoholkonsumtionen.
            Enbart i ett kort avsnitt lyfter regeringen fram föräldrars ansvar
            och med perspektivet att det är samhällets ansvar att informera
            föräldrarna. Centerpartiet anser att föräldrarnas och familjens
            roll på ett helt annat sätt måste betonas, att föräldrarna måste
            engageras mer och ges den avgörande roll de faktiskt har.
          </note>
          <note>
            Vi från Centerpartiet anser, i likhet med Kristdemokraterna,
            att handlingsplanen bör tydliggöras i avseende på föräldrars möjligheter
            att påverka ungdomars alkoholkonsumtion. Vi borde även på ett
            tydligare och kraftfullare sätt stödja familjer med alkoholproblem.
            Många barn och kvinnor far illa i missbrukarmiljöer, vilket är
            helt oacceptabelt.
          </note>
          <note>
            Inom ramen för WHO-arbetet sattes i mitten av
          </note>
          <note>
            70-talet upp ett mål som innebar att totalkonsumtionen skulle
            minska med 25 % fram till år 2000. Det gick åt skogen. Regeringens
            målsättning är nu att minska alkoholkonsumtionen till år 2005.
            Det är stor skillnad i ambitionen att "bara" vända trenden och
            att sätta upp en tydlig målsättning med ambitioner, följda av
            konkreta och handfasta åtgärder. Nu gäller det att den kommunala
            nivån, som har större möjligheter att jobba konkret och målinriktat,
            verkligen lyckas.
          </note>
          <note>
            Dessutom blir självfallet arbetet över nationsgränserna alltmer
            betydelsefullt. Regeringens och socialministerns engagemang och
            värdskap för WHO-
          </note>
          <note>
            konferensen, som ägt rum här i Stockholm, för att ta fram en
            EU-strategi för att skydda ungdomar från alkoholrelaterade skador
            är vällovligt.
          </note>
          <note>
            Fru talman! Allmänt kan sägas att regeringen ägnar stort utrymme
            i propositionen åt att ange vad andra ska göra. Däremot saknas
            insatser, tycker jag, när det gäller det som borde vara statens
            uppgifter.
          </note>
          <note>
            Det gäller t.ex. på vilket sätt den illegala sprithanteringen
            ska stävjas och riktlinjer till polisen om att öka insatserna
            gentemot svartspriten. Detta borde vara en viktig inriktning för
            den nationella alkoholpolitiken fram till år 2005 i synnerhet
            för att minska alkoholen bland unga. Därför anser vi från Centerpartiet
            att det bör vara en punkt i huvudinriktningen för den nationella
            alkoholpolitiken.
          </note>
          <note>
            Centerpartiet delar regeringens uppfattning att kommunerna måste
            ha en central roll i såväl alkoholförebyggande arbete som vård
            och behandlingsinsatser. Det är viktigt med en tydlig ansvarsfördelning.
          </note>
          <note>
            Däremot har vi invändningar när det gäller hur resurserna fördelas
            och systemet med specialdestinerade bidrag. Det ska enligt vår
            uppfattning inte vara de kommuner som är bäst på att skriva ansökningar
            eller i sämsta fall har de bästa kontakterna som ska ha pengarna.
          </note>
          <note>
            Ge i stället kommunerna ett tydligt ansvar. De dem förtroendet
            att i samarbete med landsting, ideella organisationer, polis och
            näringsliv samordna och genomföra de konkreta insatserna. Fördela
            medlen via generella statsbidrag och gör, inte minst, ordentliga
            uppföljningar.
          </note>
          <note>
            Pengarna till de ideella organisationerna är väl motiverade,
            och det borde egentligen ha varit mer. De har en mycket viktig
            uppgift inte minst på lokal nivå, men även på nationell och internationell
            nivå.
          </note>
          <note>
            Folkölskonsumtionen bland unga är ett stort problem. Det går
            alldeles för lätt att komma åt folköl fast man inte har åldern
            inne. Alla försäljningsställen är tyvärr inte lika nogräknade.
            Kommunerna har ett tillsynsansvar, men många kommuner lever inte
            upp till det kravet.
          </note>
          <note>
            Centerpartiet anser att handlare som avser att sälja folköl ska
            anmäla detta till kommunens tillsynsenhet och att kommunerna ska
            ha möjlighet att ta ut en mindre avgift för att täcka kostnaden
            för tillsynen. Vi har flera gånger och under lång tid lagt fram
            detta som vårt förslag. Regeringen utreder och utreder. Nu aviserar
            man ett förslag som går i vår riktning, och det var på tiden.
          </note>
          <note>
            Fru talman! Totalkonsumtionen av alkohol måste sänkas för att
            vi ska uppnå önskvärda välfärds- och hälsomässiga vinster. Det
            krävs ett batteri av åtgärder alltifrån attitydpåverkande och
            opinionsbildande insatser till förebyggande insatser. Man måste
            begränsa tillgängligheten när det gäller alkohol, erbjuda alkoholfria
            uppväxtmiljöer, skjuta upp debutåldern och stödja föräldraansvaret.
            Det krävs bättre vård och behandling, punktnykterhet och åtgärder
            mot svartspriten. Det krävs internationella och nationella insatser
            och att vi gör det kommunala ansvaret mycket tydligt. Detta ska
            göras med förtroende och med tydlig uppföljning.
          </note>
          <note>
            Även om alkoholfrågan är komplex och nya hot hela tiden dyker
            upp får vi aldrig förtröttas i vår kamp mot alkoholen och dess
            skadeverkningar. Centerpartiet vill medverka aktivt i den kampen.
          </note>
          <note type="speaker">
            Anf. 80 LEIF CARLSON (m) replik:
          </note>
          <note>
            Fru talman! Jag vill ge en reflexion för att göra bilden lite
            tydligare av vad Kenneth Johansson sade.
          </note>
          <note>
            Jag håller med honom om att det finns mycket starka skäl för
            att följa förändringar i utvecklingen och se om vi är på väg mot
            ett ökat ungdomsdrickande.
          </note>
          <note>
            Finns det verkligen bärkraft i det? Det är möjligt att det förhåller
            sig så. Sannolikt beror det på den stora tillgången på svartsprit.
            Det är det som har ändrats i samhället, och det är det som ungdomar
            dricker. Där finns det som jag sade många skäl att arbeta aktivt
            för att minska kriminaliteten.
          </note>
          <note>
            Men man ska inte bara fastna för något som eventuellt händer
            nu utan se vad som har hänt över en längre period. Vi dricker
            inte mer i Sverige än vad vi gjorde på 60-talet. Det är ca 6 liter
            ren alkohol per år.
          </note>
          <note>
            Men vi har ändrat oss från att dricka 70-80 %
          </note>
          <note>
            starksprit till att dricka ungefär 20 % starksprit. Det är en
            attitydförändring som är bra därför att det inte ger skador på
            samma sätt.
          </note>
          <note>
            Ser man på Europa som helhet ska man ha klart för sig att förbrukningen
            har sjunkit med 20 % sedan mitten på 70-talet och nu är ungefär
            9 liter - det mål som WHO ville uppnå i början på 90-talet därför
            att man tyckte att det var ett realistiskt mål. Minskningen har
            huvudsakligen skett i länder med en rätt tillåtande attityd som
            lägger ansvaret på den enskilde och som inte förbjuder och skambelägger
            utan möter med information. Man kan se att länder som Italien
            och
          </note>
          <note>
            Frankrike har sänkt sin konsumtion med 40 % under denna tid.
          </note>
          <note>
            Därför tycker jag att man inte bara ska svartmåla, utan man ska
            se möjligheterna i en annan alkoholpolitik, samtidigt som man,
            som har sagts här, ska vara oerhört uppmärksam på om det sker
            trendförändringar som är bestående. Man ska se om det har samband,
            vilket jag tror är alldeles uppenbart, med att vi har en politik
            som gör det svårt att få tillgång till svagare alkoholdrycker
            av typen vin därför att man handlar på
          </note>
          <note>
            Systemen. Det är oerhört enkelt att få del av smugglarnas och
            langarnas sprit som de går på skolgårdarna med. Det är där skon
            klämmer, och det måste vi förändra om vi ska komma vidare.
          </note>
          <note type="speaker">
            Anf. 81 KENNETH JOHANSSON (c) replik:
          </note>
          <note>
            Fru talman! Jag tycker naturligtvis att det är bra att vi dricker
            svagare drycker. Det är ett steg i rätt riktning. Men fortfarande
            kan varken jag, Leif Carlson eller någon annan snacka bort de
            rapporter som kommer. Det är ett jätteproblem som vi fortfarande
            har. Det är ett jätteproblem att möta den alkoholliberalism som
            smyger sig över oss och som innebär att tillgängligheten ökar.
          </note>
          <note>
            Jag är av den uppfattningen - det gäller generellt
          </note>
          <note>
            - att en ökad tillgänglighet leder till ökad konsumtion, som
            i sin tur leder till ökade skadeverkningar.
          </note>
          <note>
            Tror man på den teorin - jag vet att Leif Carlson inte gör det,
            men jag tror på den - blir slutsatsen att vi ska begränsa tillgängligheten.
            Allra viktigast är det att göra detta för det uppväxande släktet.
          </note>
          <note type="speaker">
            Anf. 82 LEIF CARLSON (m) replik:
          </note>
          <note>
            Fru talman! Problemet, fru talman, är att tillgängligheten är
            så god just på grund av att det är en kriminell verksamhet som
            gynnas och får frodas och växa sig stark och organiseras genom
            att man gör den beskattade legala alkoholen så svår att få tag
            på och genom att man sätter ett pris på den som gör att den inte
            kommer i fråga.
          </note>
          <note>
            Hade vi i stället en måttlig avvägning skulle vi kunna begränsa
            tillgängligheten relativt väl genom att folk fick förståelse för
            politiken, men nu dränks vi i stället i en flod av svartsprit.
            Svartspriten utgör över
          </note>
          <note>
            50 % av den sprit som dricks av dem som är känsligast för det,
            dvs. missbrukare och ungdom.
          </note>
          <note>
            Det är inte genom att ytterligare försvåra för den legala kontrollerade
            alkoholen som vi kan minska konsumtionen, utan det är i stället
            genom att skapa sådana förutsättningar att vi slår ihjäl den kriminella
            verksamheten och genom att sedan lita till att människor genom
            information och självbestämmande själva kan sköta den vanliga
            legala konsumtionen.
          </note>
          <note type="speaker">
            Anf. 83 KENNETH JOHANSSON (c) replik:
          </note>
          <note>
            Fru talman! När det gäller svartsprit och kriminell verksamhet
            kritiserade jag i mitt anförande handlingsplanen för att man på
            nationell nivå gör alldeles för lite just när det gäller de delar
            som man har ansvar för där. Uppgiften att med polisiära insatser
            och tullinsatser, etc., komma åt svartspriten är en av de uppgifter
            som borde betonas. Det som är förbjudet är förbjudet, och det
            ska också följas upp och vidtas åtgärder.
          </note>
          <note>
            Leif Carlson talar om en måttlig avvägning. Här har vi en skillnad.
            Vad är en måttlig avvägning? Jag vill se en begränsning av tillgängligheten,
            och Leif
          </note>
          <note>
            Carlson vill i det närmaste släppa allt fritt och plocka bort
            åldersgränser. Det ska egentligen inte finnas några restriktioner
            alls, om jag förstår det rätt. Här har vi olika uppfattning och
            syn. Jag tror till hundra procent på min uppfattning, och Leif
            Carlson tror väl till hundra procent på sin. Då får man mötas
            och diskutera och se vem som har de största förutsättningarna
            att driva en politik som kan få ett stöd både här i riksdagen
            och bland folk i gemen. Jag tror och hoppas att det ska gå att
            fortsätta att arbeta för totalkonsumtionsmodellen, hålla fast
            vid en restriktiv alkoholpolitik och motverka den alkoholliberalism
            som sprider sig.
          </note>
          <note type="speaker">
            Anf. 84 KERSTIN HEINEMANN (fp):
          </note>
          <note>
            Fru talman! Propositionen ger uttryck för en hög ambitionsnivå,
            och det finns mycket som Folkpartiet instämmer i. Men vi har vissa
            invändningar när det gäller historieskrivningen, alkoholpolitikens
            målsättningar, kommunernas roll m.m. Utifrån betänkandet kan man
            också säga att i stora drag är sex partier ganska överens om alkoholpolitiken
            i vårt land. Det är egentligen endast Moderata samlingspartiet
            som skiljer ut sig, och det ganska markant, tycker jag.
          </note>
          <note>
            Fru talman! Det är bra att det i propositionen framgår att målen
            för alkoholpolitiken ligger fast, att skadorna ska begränsas och
            att konsumtionen ska minska. I tidigare alkoholpolitiska mål har
            det dock handlat om inte bara att minska totalkonsumtionen utan
            även att minska det skadliga dryckesbeteendet och att minska dryckesbeteendet
            även om det inte är skadligt.
          </note>
          <note>
            I 1977 års lagstiftning slogs fast att målet är att generellt
            åstadkomma återhållsamma alkoholvanor och att alkoholpolitiken
            därför borde inriktas på att försöka motverka konsumtion som leder
            till berusning eller vanemässigt bruk. Folkpartiet anser att det
            vore lämpligt att regeringen återgick till det målet.
          </note>
          <note>
            Det kommer visserligen inte att bli lätt att klara de här målsättningarna.
            All hittillsvarande forskning om effekter av alkoholpolicy talar
            för att konsumtionen kommer att öka i Sverige.
          </note>
          <note>
            I propositionen föreslås 300 miljoner kronor till kommunerna
            under en treårsperiod. Detta räcker till att anställa en person,
            och det är i och för sig bra. Vi känner dock en oro för att det
            inte räcker till, eftersom det finns en bristande beredskap bland
            förtroendevalda och ledande tjänstemän i kommunerna. Man saknar
            framför allt känsla för policy. Folkpartiet vill, förutom de 300
            miljonerna, tillföra ytterligare 150
          </note>
          <note>
            miljoner till information om alkoholens skadeverkningar.
          </note>
          <note>
            Fru talman! Folkpartiet vill understryka vikten av den hittills
            förda alkoholpolitiken. Den har syftat till att minska alkoholmissbruket
            och präglats dels av beskattning, detaljhandelsmonopol samt regler
            för utskänkning och prissättning, dels av insatser inom hälso-
            och sjukvård samt socialtjänst av såväl förebyggande som rehabiliterande
            karaktär. Stora insatser har också gjorts av ideella organisationer.
          </note>
          <note>
            Vi anser att den alkoholpolitiska inriktningen bör vara dels
            att få storkonsumenterna att minska sitt drickande, dels att hindra
            nyrekrytering av alkoholmissbrukare. Det är också angeläget att
            minska ungdomars umgänge med alkohol. All erfarenhet visar att
            ju längre alkoholdebuten skjuts upp, desto större är möjligheten
            att undvika missbruk.
          </note>
          <note>
            För att uppnå detta mål är det angeläget att vi arbetar med olika
            typer av förebyggande insatser. Vi anser att den svenska alkoholpolitiken
            även fortsättningsvis bör vila på grunder som attitydförändringar,
            begränsad tillgänglighet, försäljningsmonopol och en aktiv prispolitik.
          </note>
          <note>
            Fru talman! Den här propositionen har till stor del blivit nödvändig
            på grund av regeringens misslyckande i förhandlingarna med EU
            om det svenska undantaget för privatpersoners införsel av alkohol.
            Enligt Folkpartiets uppfattning borde Sverige ha stått fast vid
            tolkningen att de svenska undantagsreglerna automatiskt skulle
            förlängas såvida inte rådet fattade ett enhälligt beslut om annat,
            dvs. att de svenska undantagsreglerna inte hade någon bestämd
            sluttidpunkt. I och med att regeringen misslyckades har en situation
            skapats där en stor del av befolkningen kan föra in en betydande
            del av sin årskonsumtion av vissa sorter av alkoholdrycker. I
            en sådan situation blir det mycket svårare att fortsättningsvis
            hävda den hittills förda prispolitiken som ett effektivt instrument
            för att begränsa alkoholkonsumtionen. Det tycker vi är mycket
            olyckligt.
          </note>
          <note>
            Fru talman! Betydelsen av kommunala alkoholpolitiska program
            är stor. Det står redan en hel del om detta i propositionen, och
            många kommuner har redan sådana program. Problemet är emellertid
            att de ofta är arkivprodukter. Vi har i vår motion lagt fram förslag
            till att förbättra kommunernas alkoholpolitiska programarbete
            på ett stort antal punkter. Vi tycker också att det är viktigt
            att ideella organisationer får en stor del i detta arbete. Det
            alkohol- och drogförebyggande programmet måste också ha en långsiktig
            karaktär och ej vara något kort, tidsbegränsat projekt.
          </note>
          <note>
            I går publicerades en rapport från CAN som visar att svenska
            ungdomars inställning till alkohol i stort sett inte har förändrats
            sedan 1995. En något större andel av ungdomarna har dock råsupit,
            dvs. druckit minst fem öl eller fem glas sprit vid samma tillfälle,
            minst tre gånger den senaste månaden 1999 jämfört med 1995. Andelen
            bland pojkarna ökade från 19 till
          </note>
          <note>
            22 % och bland flickorna från 12 till 13 %. Sverige placerar
            sig därigenom över snittet i Europa.
          </note>
          <note>
            Vi har också fått rapporter om att många väldigt unga dricker
            stora mängder alkohol. Inte minst har rapporter från Maria Ungdomsklinik
            visat detta, och det är naturligtvis mycket allvarligt.
          </note>
          <note>
            Nya vägar för att informera ungdomar om alkoholens skadeverkningar
            måste finnas. Man kan tyvärr konstatera att vi på den punkten
            i hög grad har misslyckats. Det förebyggande arbetet är naturligtvis
            det allra viktigaste, men viktigt är också vården av unga alkoholmissbrukare.
            Trycket på behandlingshemmen för ungdomar med missbruksproblem
            har ökat. Det är därför viktigt att det finns tillräckligt med
            platser så att framför allt unga med alkoholproblem får den hjälp
            de behöver. Kommunerna måste helt enkelt köpa de platser som krävs.
            Det är kortsiktig och oklok politik att snåla på kostnaderna om
            de pengar som används kan hindra att unga fastnar i en livslång
            drog- och brottskarriär som ju ofta följer på drogmissbruk.
          </note>
          <note>
            Ett problem för kommunerna är dock att resultaten av missbrukarvården
            är så dåligt utvärderade. Det finns få undersökningar som visar
            om individen blir fri från missbruk, och det är inte alltid så
            att ett projekts kostnader har ett övertygade samband med den
            behandlingseffekt som uppnås.
          </note>
          <note>
            En annan viktig åtgärd är att stoppa langningen.
          </note>
          <note>
            Regeringen nämner frågan men hänvisar endast till
          </note>
          <note>
            Alkoholutredningens remissbehandling. Folkpartiets bedömning
            är att det redan nu bör vidtas åtgärder mot langning till minderåriga,
            och här ingår naturligtvis svartspriten som en stor del. Här är
            naturligtvis polisens insatser av största vikt. Från Folkpartiet
            vill vi satsa på fler poliser ute på gatorna som kan bekämpa just
            den här langningsbiten.
          </note>
          <note>
            Det behövs också en uppstramning av reglerna för försäljning
            av folköl. Här vill vi gå snabbare fram än regeringen. Vi föreslår
            att regeringen redan nu ska ta initiativ till hårdare sanktionsmöjligheter
            mot de försäljare som bryter mot lagstiftningen. Det bör finns
            ekonomiska sanktioner att ta till mot de butiker som bryter mot
            bestämmelserna om försäljning av folköl till minderåriga. Sanktionerna
            skulle kunna vara utformade efter t.ex. dagsbotsmodell.
          </note>
          <note>
            Fru talman! Ett område som inte är omnämnt i propositionen men
            som borde vara högprioriterat är hindren för sekundärprevention
            i sjukvården. Patienter som sökt sig till sjukvården för en alkoholrelaterad
            skada är i regel mer mottagliga för prevention efter behandlingen
            än innan de kom till sjukvården. Därför bör frågorna kring sekundärprevention
            i sjukvården redas ut. Vilka är hindren för genomförande av sekundärprevention
            inom sjukvården? Det är angeläget att den frågan besvaras snabbt.
            Ett annat problem som väcks i sammanhanget är om flertalet människor
            med alkoholproblem inte vill söka hjälp inom socialtjänsten eller
            på alkoholklinikerna. Hur kan man då sprida enkla men dokumenterat
            effektiva behandlingsmetoder inom primärvården?
          </note>
          <note>
            Fru talman! Vin och Sprit AB har inte på många år tagit något
            socialpolitiskt ansvar. Folkpartiet föreslår därför att staten
            säljer företaget, vilket beräknas tillföra statskassan runt 30
            miljarder kronor. En del av räntevinsterna bör användas till en
            storsatsning på att minska alkoholmissbruk och narkotikaanvändning
            bland unga. Vi bedömer att ett samlat åtgärdsprogram under flera
            år framåt kan behöva kosta 150 miljoner kronor årligen, utöver
            de resurser som redan finns. En försäljning av Vin och Sprit AB
            kan ge de resurser som krävs. Att sälja Vin och Sprit AB innebär
            ingen alkoholpolitisk nackdel, snarare tvärtom. Statsmakten förlorar
            i trovärdighet när man å ena sidan argumenterar för en restriktiv
            alkoholpolitik och å andra sidan samtidigt tjänar grova pengar
            på spritförsäljning.
          </note>
          <note>
            Fru talman! I mitt anförande har jag berört en del av Folkpartiets
            förslag och därmed reservationer.
          </note>
          <note>
            Elver Jonsson kommer senare i debatten att ta upp ytterligare
            förslag. Jag står bakom samtliga våra reservationer i betänkandet
            men yrkar bifall endast till reservation 4, som tar upp vår syn
            på huvudinriktningen av alkoholpolitiken.
          </note>
          <note type="speaker">
            Anf. 85 THOMAS JULIN (mp):
          </note>
          <note>
            Fru talman! I det här betänkandet har Miljöpartiet ingen egen
            motion, men däremot är Miljöpartiet med i några flerpartimotioner.
            De skrivningar som utskottet har gjort i sina bedömningar av dessa
            motioner har varit sådana att jag har valt att inte reservera
            mig till förmån för motionsförslagen.
          </note>
          <note>
            Däremot har jag ställt mig bakom ett yrkande i en motion av Lars
            Gustafsson, där han föreslår att regeringen lägger fram förslag
            till en ändring så att likvärdiga regler ska gälla vid onykterhet
            till sjöss och vid bilkörning. Det förvånar mig att det fortfarande
            finns de som anser att det ska vara skillnad i nykterhet på land
            och till sjöss. Utskottets majoritet avstyrker yrkandet med motivationen
            att man bör avvakta det utredningsförslag om åtgärder mot sjöfylleri
            som ska redovisas inom kort.
          </note>
          <note>
            Eftersom vi inte vet var utredningen landar tycker jag att det
            finns all anledning att redovisa våra synpunkter i den frågan.
            Med de snabba båtar som finns och den skärpa som krävs vid många
            situationer till sjöss är det obegripligt för mig att vi inte
            redan nu har samma regler till sjöss som i trafiken. Jag har väntat
            på sådana förslag i snart 40 år.
          </note>
          <note>
            Till betänkandets moment 14 finns två reservationer som berör
            nykterhet till sjöss och i trafiken. Miljöpartiets reservation
            tar bara upp sjöfylleriet, medan
          </note>
          <note>
            Kristdemokraternas reservation även tar upp alkoholen i trafiken.
            För att inte två bra reservationer ska ställas mot varandra släpper
            jag min reservation, och i stället yrkar jag bifall till reservation
            19, Kristdemokraternas reservation.
          </note>
          <note>
            I övrigt står jag i stort bakom handlingsplanen, även om jag
            saknar en del viktiga bitar. Jag tycker att det är bra att den
            svenska alkoholpolitiken även fortsättningsvis ska syfta till
            att minska alkoholens medicinska och sociala skadeverkningar,
            att insatser för barn och ungdomar här betecknas som särskilt
            viktiga, att utskottet anser att förstärkta åtgärder behövs när
            det gäller särskilda stödinsatser för riskgrupper. I
          </note>
          <note>
            betänkandet räknas en rad viktiga insatser upp. Det är särskilda
            stödinsatser för riskgrupper, vård- och behandlingsinsatser, opinionsbildning
            och information, begränsning av tillgänglighet och marknadsföring
            av alkoholdrycker. Det är också bra att det avsätts pengar för
            att genomföra handlingsplanen.
          </note>
          <note>
            Fru talman! Jag vet att det snart kommer en proposition som tar
            upp försäljning av folköl, men jag tänker ändå ta upp den frågan.
            Jag tycker att folköl borde ha funnits med i en handlingsplan
            för förebyggande av alkoholskador där man talar om insatser för
            barn och ungdom. Folkölen är ju många ungdomars berusningsmedel
            nr 1. Det är billigt, och det är tillgängligt dygnet runt sju
            dagar i veckan.
          </note>
          <note>
            Jag frågade en ung grabb för några dagar sedan hur många folköl
            han behövde för att bli berusad.
          </note>
          <note>
            Svaret blev tre fyra stycken. Jag tyckte det lät nästan omöjligt.
            Kan man verkligen inhandla några folköl för 20-30 kr i vilken
            butik som helst och berusa sig på dem? Jag tyckte att jag måste
            testa. Jag köpte en sexpack folköl och provade. Efter tre folköl
            var jag nöjd, och jag var förvånad över att jag kände mig så pass
            påverkad som jag gjorde. Det här testet borde alla som inte är
            nykterister göra. Många föräldrar borde göra det - och alla de
            som tror att folköl är något harmlöst, endast en måltidsdryck.
            Det är den faktiskt inte.
          </note>
          <note>
            Det känns märkligt att regeringen i det närmaste struntar i folkölen.
            Men jag kanske kan få något bra svar på frågan när Rinaldo Karlsson
            kommer upp i talarstolen.
          </note>
          <note>
            När det gäller bilkörning har jag av polisen fått veta att man
            inte ska köra bil efter att ha druckit två folköl och att man
            ska avstå redan efter en folköl.
          </note>
          <note>
            Med tanke på det är det därför olyckligt att folköl säljs på
            bensinmackar. Det finns tusentals bilister som varje dag kör alkoholpåverkade.
          </note>
          <note>
            Intentionerna i betänkandet är i stort bra, men det finns motsägelser.
            Är det verkligen den väg vi tar som är den som beskrivs i betänkandet?
            Det är svårt att tro med tanke på signaler om sänkta alkoholskatter,
            att missbrukare i princip ska vara döende innan de tas in för
            tvångsvård, att tillgängligheten ökar på
          </note>
          <note>
            Systembolaget med hjälp av lördagsöppet. Dessa frågor får jag
            återkomma till när propositionen om ändringar i alkohollagen kommer.
            Det är en proposition som Miljöpartiet inte står bakom.
          </note>
          <note>
            Leif Carlson tog upp några frågor. En fråga jag håller helt med
            om är att det behövs förstärkta resurser till polis och tull för
            att komma till rätta med svartspriten. För en tid sedan hade jag
            sällskap på tåget med en tulltjänsteman från Sundsvall. Han beskrev
            situationen så att jag förstod att det i princip inte finns någon
            kontroll i hamnarna utefter Norrlandskusten. Kontrollen har ordnats
            så att det är jour vissa veckor. En helg har Gävle jouren, en
            annan helg har Sundsvall jouren, en tredje helg har Östersund
            jouren och fjärde helgen har Storlien jouren. Då förstår ni att
            jour i Storlien med ett så stort område att ansvara för är detsamma
            som ingenting. De som håller på med illegal verksamhet känner
            väl till detta.
          </note>
          <note>
            De vet när det är helgöppet eller när det kan bli kontroll.
          </note>
          <note>
            Däremot håller jag inte med Leif Carlson när han tror att låga
            skatter på alkohol skulle minska mängden svartsprit. Jag tror
            faktiskt att illegal och kriminell verksamhet ska mötas med polis
            och tull. Man ska inte inbilla sig att man kan konkurrera ut illegal
            verksamhet. De har sådana marginaler, att vilket pris man än sätter
            på den legala spriten kan den illegala bli billigare. När det
            gäller lördagsöppet och illegal sprit har Leif Carlson sagt att
            det är missbrukare och ungdomar som köper den illegala spriten.
            Jag tror inte att det är den kategorin som går på Systembolaget.
            Ungdomarna kan inte göra det. Det är viktigt.
          </note>
          <note>
            Fru talman! Jag avslutar med att yrka bifall till reservation
            19.
          </note>
          <note type="speaker">
            Anf. 86 LEIF CARLSON (m) replik:
          </note>
          <note>
            Fru talman! Vi är överens om tull och polis. Det är en viktig
            ingrediens i en sammanhängande politik som kan påverka den kriminella
            verksamheten och svartspriten. Det är alldeles klart. Men det
            är också alldeles otillräckligt. Kriminell verksamhet etableras
            om det finns ett rimligt förhållande, enligt dem som sysslar med
            detta, mellan risk och vinst. Risken är rätt liten i dag, som
            Thomas Julin klart visade. Den kan höjas. Det måste vi göra. Men
            vi måste också minska vinstutrymmet. Det är inte så att bara det
            finns 1 öre i vinst är något intressant, utan det måste vara en
            vinst som betalar för riskerna på vägen. Därför är det alltså
            vettigt att sänka priset på spriten så att vinsten blir mindre.
          </note>
          <note>
            Vidare finns det en benägenhet hos människor att vara laglydiga.
            Men det finns också för varje människa en gräns när det blir för
            dyrt.
          </note>
          <note>
            Jag hänvisar till de intervjuundersökningar som
          </note>
          <note>
            Verdens Gang har gjort i Norge med framstående smugglare. De
            visar hur betydelsefullt detta är för smugglarna. Det är det höga
            priset som gör att man använder smuggelsprit. De säger att om
            Stortinget skulle besluta om sänkningar av priset, så skulle den
            vanlige medborgaren, den monopoltrötte och priströtte, gå tillbaka
            till den legala spriten. Detta är vad vi har att stödja oss på.
            Det är så att säga verklighetens experter som lever på smuggling
            som talar om vad som skulle göras för att det inte skulle bli
            lönsamt med smuggling, och det tycker jag att man ska ta fasta
            på.
          </note>
          <note>
            Jag tycker också att man ska ta fasta på de undersökningar som
            Handelns utredningsinstitut har gjort och som visar att med en
            50-procentig sänkning av priset ökar inte konsumtionen utan den
            oregistrerade spriten, den privat införda spriten och svartspriten,
            minskar. Och det är ju detta som vi vill åstadkomma.
          </note>
          <note>
            När Thomas Julin säger att han inte tror på det, så har han ju
            inget att stödja sig på. Men jag stöder mig i alla fall på både
            vad smugglare och utredningar säger.
          </note>
          <note>
            Det är skillnaden mellan oss, att tycka och tro eller att försöka
            ta reda på vad det är som är möjligt att göra för att komma åt
            ett problem som vi är ense om.
          </note>
          <note type="speaker">
            Anf. 87 THOMAS JULIN (mp) replik:
          </note>
          <note>
            Fru talman! Man kan tycka och tro. Men när det gäller den illegala
            sprit som kommer från smuggling så har jag jobbat i den branschen
            i flera årtionden och sett vilka marginaler som finns. Jag är
            därför helt övertygad om att detta är fel väg att gå. Jag tror
            absolut att man ska möta kriminell verksamhet med insatser från
            polis och tull och inte försöka konkurrera ut den. Vi må ha olika
            åsikter i fråga om detta.
          </note>
          <note type="speaker">
            Anf. 88 RINALDO KARLSSON (s):
          </note>
          <note>
            Fru talman! Låt mig börja med att yrka bifall till hemställan
            i betänkandet och avslag på samtliga reservationer.
          </note>
          <note>
            En nationell handlingsplan för att förebygga alkoholskador är
            en nödvändig del för att göra avstamp för en förbättrad folkhälsa.
          </note>
          <note>
            Men låt mig först gå lite grann tillbaka i tiden och tala om
            att vår alkoholpolitik i det här landet har varit bra. Vi har
            nått stora och fina resultat. Det är väldigt synd att man måste
            umgås med människor som inte har någon historia eller som har
            glömt morgondagen.
          </note>
          <note>
            Moderata samlingspartiet tillhör den gruppen. Jag har varit förespråkare
            för alkoholpolitiken för socialdemokraterna i denna kammare i
            13 år. Moderaterna har över huvud taget inte förändrat ett kommatecken.
            De hade samma alkoholpolitik när förutsättningarna var helt annorlunda.
            För 13 år sedan när jag började i socialutskottet fanns det över
            huvud taget inte någon svartsprit i det här landet, i alla fall
            inte som var känd.
          </note>
          <note>
            Vi hade en mycket ringa olaga införsel. Moderaternas politik
            var precis likadan då. De ville avreglera, sänka skatter, osv.
            De har precis samma politik i dag när förutsättningarna har ändrats.
            Då menar de att vi äntligen har börjat följa efter i deras politik.
            Vi kommer att ändra vår politik därför att förutsättningarna har
            ändrats. Det är en väldigt stor skillnad.
          </note>
          <note>
            EU-medlemskapet innebar att förutsättningarna för vår alkoholpolitik
            också måste göra så att säga en annan typ av avstamp. Nya införselkvoter
            och svårigheter att använda den skattepolitik som vi har måste
            leda till att vi går vidare och tittar framåt.
          </note>
          <note>
            Fru talman! Att förutsättningarna har förändrats gör ju inte
            att vi har förlorat hoppet och alla våra idéer, men vi måste gå
            in på nya vägar.
          </note>
          <note>
            Att säga att vi inte når några resultat med den alkoholpolitik
            som vi har fört innebär ju att man gör sig helt historielös. I
            dagens tidning står det att läsa att våra ungdomar i Sverige super
            minst i Europa. Jag förutsätter i alla fall att det är den alkoholpolitik
            som vi har bedrivit som ända har gett det resultatet. Jag talar
            om vad som gäller i dag, vad som står i dagens tidning och vad
            som sägs från EU och WHO på en pågående konferens. Så är det.
            Det går inte att komma ifrån. Man behöver inte mer än slå upp
            tidningen för att se hur saker och ting ser ut. Man kan inte förutsätta
            att våra ungdomar dricker på grund av att vi har haft en dålig
            alkoholpolitik när vi jämfört med andra länder har haft den bästa
            alkoholpolitik som finns.
          </note>
          <note>
            Jag är oroad för framtiden. Jag tycker att det är den som vi
            ska resonera om. Den har gett oss andra förutsättningar och andra
            problem, och dem ska vi tackla på bästa sätt. Att man lägger en
            grund i ett alkoholpolitiskt program tycker jag ger en förutsättning
            för det. Ett alkoholpolitiskt program i sig säger väl inte så
            mycket. Nu har man gått lite grann före och talat om vad som ska
            komma under följande månader. Detta är ju bara ramarna. Sedan
            ska vi ju lägga till en hel del. Många har t.ex. nämnt folkölet
            som ett stort problem. Vi har ju under åratal sagt att om man
            inte gör någonting från handlarnas sida så ska vi vidta åtgärder
            när det gäller folkölet. Nu kommer vi faktiskt att göra det. Handlarna
            kommer att vara tvungna att söka tillstånd för att få sälja folköl,
            och tillståndet kan dras in. Vi ger kommunerna rättigheter att
            ta ut avgifter, osv. Det kommer alltså en hel del. Och mer ska
            väl ändå fram på bordet under tiden.
          </note>
          <note>
            Jag tycker att det är mycket roligt att sex partier i stort sett
            är överens om alkoholpolitiken. En del vill lite mer, en del vill
            lite annat, men vi drar åt samma håll, vilket jag tycker är ganska
            väsentligt. Och jag inbjuder alla som vill vara med för att se
            till att vi ska få en bra alkoholpolitik i det här landet. De
            är välkomna.
          </note>
          <note>
            Vi har också sagt att det är klart att vi ska göra olika insatser
            och ha olika delmål. Vi ska också se till att man är nykter i
            trafiken. Det är ju en farlig situation att vara ute i trafiken
            om man är onykter. Det är också farligt med alkohol vid graviditet,
            osv. Och vi ska försöka hålla ungdomar borta från alkohol. Det
            är väldigt viktigt. I första hand gäller det barn men också ungdomar.
            När det gäller ungdomarna har vi lite olika åsikter. En del tycker
            att man blir vuxen väldigt fort. Men vi tycker att man bör avhålla
            sig från alkohol så gott det går under en lång tid under sin uppväxt.
          </note>
          <note>
            Men i vanlig ordning går det inte att komma ifrån att moderaterna
            i detta fall blir den typen av motståndare som vi har. De är så
            klara och tydliga, och vi andra är också väldigt tydliga. Men
            genom att säga att det enda problem som vi har när det gäller
            att få en bättre alkoholpolitik egentligen är att skatterna på
            alkohol är alldeles för höga, att åldersgränsen för att få köpa
            alkohol på Systemet är alldeles för hög och måste sänkas till
            18 år och att tiderna för servering av alkohol på krogarna måste
            slopas och att försäljningen på Systembolaget ska bort, i första
            hand när det gäller försäljning av vin och öl men på sikt ska
            även starksprit säljas i affärerna ska moderaterna få människor
            att dricka mindre och bli sociala. Det är ungefär på det sättet
            som man har det i Europa. Och på många ställen är alkoholkonsumtionen
            dubbelt så hög som i
          </note>
          <note>
            Sverige. Jag betonar att vi inte är nöjda med hur det ser ut
            i Sverige. Men de andra länderna är ännu sämre, eftersom de har
            haft en betydligt sämre alkoholpolitik.
          </note>
          <note>
            EU-länderna säger ju att Sverige har en bra alkoholpolitik. Men
            politiskt sett kan de olika länderna inte bli mer restriktiva.
            De har inte den traditionen.
          </note>
          <note>
            Därför kan de inte gå Sverige till mötes, annars skulle de gärna
            föra den alkoholpolitik som förs i Sverige, dvs. att bli lite
            hårdare. Men det går inte. Men moderaterna säger att vi ska gå
            Europa till mötes och bli internationella genom att försämra vår
            folkhälsa och genom att våra barn får en sämre uppväxttid. Det
            ställer vi socialdemokrater inte upp på. Och vi har hört att de
            flesta andra partier inte heller gör det. Alla är välkomna till
            ett gott samarbete.
          </note>
          <note>
            Fru talman! Vi kommer i nästa månad, eller åtminstone i april
            månad, att diskutera olika konkreta åtgärder. Och därmed får jag
            återigen yrka bifall till hemställan i betänkandet och avslag
            på reservationerna.
          </note>
          <note type="speaker">
            Anf. 89 LEIF CARLSON (m) replik:
          </note>
          <note>
            Fru talman! Jag ska framföra några korta kommentarer till det
            som Rinaldo Karlsson sade. Samhället har gradvis förändrats påtagligt
            sedan 50-talet.
          </note>
          <note>
            Och vi insåg ganska tidigt att det inte gick att bita sig fast
            vid den gamla politiken. Det är alldeles riktigt att vi under
            många år har talat för förändringar av den, medan ni har stått
            kvar så länge det har gått vid en politik som har varit omöjlig.
            Och ni ändrar den först när det är så uppenbart att den är omöjlig
            och när vi får påverkan utifrån genom EU-direktiv som gör det
            möjligt. Men ni har inte på något sätt själva försökt modifiera
            den efter verkligheten.
          </note>
          <note>
            När det gäller drickandet så ska man läsa lite mer noggrant.
            Det är alldeles riktigt att svenska ungdomar dricker lite sprit.
            Det ska vi vara glada över. Men de ligger rätt högt när det gäller
            berusningsdrickandet.
          </note>
          <note>
            De har alltså en annan attityd - det var det jag underströk förut
            - medan man i Sydeuropa faktiskt dricker lite mer, men där är
            det inte berusningsdrickande på samma sätt. Det är inte alls vanligt
            bland ungdomen.
          </note>
          <note>
            Man har alltså en annan attityd. Det kanske vi ska försöka uppnå.
          </note>
          <note>
            När det gäller de åtgärder som Rinaldo Karlsson tog upp vill
            jag bara hänvisa till att där de har prövats, i länder med liknande
            karaktär som Sverige, Nya
          </note>
          <note>
            Zeeland, Quebec i Kanada, har man lyckats med en sänkning av
            konsumtionen.
          </note>
          <note>
            Jag skulle vilja ställa ett par frågor till Rinaldo
          </note>
          <note>
            Karlsson om logiken i alkoholpolitiken. Vi har ett alkoholpolitiskt
            beslut från 1999 som säger att Systembolagets legitimitet ska
            stärkas genom ökad tillgänglighet. Det gäller t.ex. tider och
            antal butiker. Det visar en insikt om att en alkoholpolitik måste
            vara rimlig för att kunna följas, den kan alltså inte bara vara
            förbjudande.
          </note>
          <note>
            Samtidigt som man ger detta uppdrag till Systembolaget ger man
            dem också uppdraget att begränsa tillgängligheten genom att begränsa
            antalet försäljningsställen och begränsa öppettider. Det är de
            två saker man har att gå efter: det alkoholpolitiska beslutet
            från 1999 och det uppdrag som Systembolaget har fått. De går precis
            på tvärs med varandra. Hur ska folk få trovärdighet för en politik
            som har en sådan brist på intern logik?
          </note>
          <note type="speaker">
            Anf. 90 RINALDO KARLSSON (s) replik:
          </note>
          <note>
            Fru talman! Vi ändrar inte en politik bara för att ändra den.
            Den var verksam, det går inte att komma ifrån. Vi har ju historien
            bakom oss. Det är bara att läsa hur den ser ut.
          </note>
          <note>
            Vi fick fina resultat jämfört med dem som hade en annan politik,
            men vi är inte nöjda med det. Det är många som inte är nöjda med
            den alkoholpolitik som vi har haft. Men man kan inte säga att
            den är förkastlig. Ni förkastar den, men den leder också till
            resultat.
          </note>
          <note>
            Det är skillnaden. Ni kör precis samma politik nu.
          </note>
          <note>
            Glädjande nog har vi fått bättre argument då situationen har
            förändrats genom smuggling, svartsprit osv.
          </note>
          <note>
            Jag är jättebekymrad, om jag får säga det.
          </note>
          <note>
            Vi har sagt att Systembolagets tjänster måste vara lättillgängliga.
            Varför? Ett monopol måste ha en betydligt bättre service än andra.
            Om en vanlig affär är stängd kan man gå till nästa. Det kan man
            inte göra när det är monopol. Därför måste vi ha en bra tillgänglighet
            för att inte Systembolaget ska bli misstänkliggjort och för att
            inte sådana som moderaterna ska få vatten på sin kvarn för att
            förkasta hela Systembolaget, alltså monopolet. Därför ska vi se
            till att vi har en god service, ett bra sortiment, kunnig personal,
            öppettider när människorna har tid att gå dit osv.
          </note>
          <note>
            Där är vi helt överens. Det måste vara så när det är monopol.
            Det ska vi också se till att det är, och jag antar att det är
            det. Vi har nu ett försök när det gäller lördagsöppet. Som jag
            ser det och som vi alla i utskottet har fått rapporter om verkar
            det inte ha blivit några jättestora problem som är mätbara.
          </note>
          <note>
            Vi får se vad regeringen säger. Det är regeringen som lägger
            fram förslag. Vi får granska dem och ta ställning.
          </note>
          <note type="speaker">
            Anf. 91 LEIF CARLSON (m) replik:
          </note>
          <note>
            Fru talman! På den tid då den svenska alkoholpolitiken utformades
            var det ett samhälle som få lämnade, man reste inte utomlands.
            Man hade inte de kommunikationerna. Man var van vid att myndigheter
            och auktoriteter bestämde. Det är inte så nu, och det började
            ändras väldigt tidigt. Vi insåg tidigt att man måste stegvis göra
            förändringar. Det är det ni inte har gjort.
          </note>
          <note>
            Det är uppenbart att det inte finns någon logik i det Rinaldo
            Karlsson säger. Man kan alltså inte ha uppgiften att öka tillgängligheten
            och att minska den, för det är faktiskt de uppdrag man har fått.
            Problemet med svensk alkoholpolitik är att vi har ett samhälle
            där människor med all rätt kan tilltros alltmer, där vi inom sjukvården
            inser att människor måste få vara med och bestämma själva, att
            de inte kan utsättas på det gamla sättet för myndighetsåtgärder
            utan är beslutande personer som kan klara det men där vi i alkoholpolitiken
            säger: Nej, det är ni inte.
          </note>
          <note>
            Man säger att ungdomar ska delta mer i besluten, de kan mera,
            de måste få ha inflytande över verkligheten. Så säger man: När
            ni är 18 år duger ni inte att köpa en flaska vin. Hur ska de få
            tilltro till en politik som har en sådan inbyggd brist på logik
            att man i det ena fallet säger att det är viktigt med ungdomars
            deltagande i besluten, att det är viktigt att lita på dem, viktigt
            att lita på att människor tar ansvar men i det andra fallet säger
            att när det gäller att köpa en flaska vin, var ni ska köpa den,
            vilken tid ni ska köpa den, när ni ska gå hem från restaurangen,
            då klarar ni inte det, ni är inkapabla, ni är egentligen omyndiga.
            Resten vad vi säger är bara smörja.
          </note>
          <note>
            Det är vad Rinaldo Karlsson säger. Alkoholpolitiken gör plötsligt
            människorna helt annorlunda, ansvarslösa, oförmögna att fatta
            beslut, ungdomar duger inte till när de är 18 år och kan rösta
            Rinaldo Karlsson in i riksdagen - hur det nu kan gå till - att
            köpa en flaska vin. Det är fullständigt obegripligt för alla människor.
            Det leder också till att man inte kommer att omfatta alkoholpolitiken
            med den tilltro som behövs om vi ska möta det kriminella. Problemet
            med den politik ni för är att den göder kriminell verksamhet,
            ger startbidrag till organiserad brottslighet och underlättar
            för den att verka.
          </note>
          <note type="speaker">
            Anf. 92 RINALDO KARLSSON (s) replik:
          </note>
          <note>
            Fru talman! Vad vi resonerar om i första hand är att sänka alkoholkonsumtionen
            som sådan. Sedan kan vi komma in på kriminalitet och hur vi ska
            fixa till det. Jag trodde att vi hade lag och ordning, polis och
            tull som är tillsatta för att fixa till det. Att tillmötesgå genom
            att släppa löst på Systembolaget eller fritt i affärerna för att
            vi ska bli av med skurkarna är inte jag beredd att göra. Jag tycker
            att det är väldigt konstigt egentligen om man ska tillmötesgå.
            Jag mår dåligt när vi måste sänka alkoholskatterna eller ändra
            införselreglerna därför att vi kommer med i EU. Vad händer? Jo,
            det är inte bara skåningarna som blir sämre ställda, utan man
            börjar dricka mer t.o.m. norrut. Vi får ha en politik som på något
            sätt hänger ihop.
          </note>
          <note>
            Det är möjligt, Leif Carlson, att det var misslyckat med 40-talisterna.
            Vi levde under alkoholrestriktioner. Jag har aldrig känt att det
            har varit något större problem över huvud taget. Jag har inte
            ens känt att jag har blivit utsatt för något förmyndarskap. Sveriges
            riksdag skapar regler och förordningar som jag ändå inbillar mig
            är för mitt eget bästa och för folkhälsans bästa. Det trodde jag
            att det var, och jag hoppas att det fortfarande är den linje som
            driver svensk riksdag att det ändå är för folkets bästa, att vi
            ska se till att skydda folket. Jag tycker inte man hela tiden
            ska se det som att alla lagar som vi stiftar i riksdagen är för
            att omyndigförklara medborgarna. En del lagar som vi stiftar är
            till för att dämpa en del människor och höja en del människor.
            Så är det alltid. Men en del får för sig att om man tar bort t.ex.
            fartbegränsningen på vägarna så kör folk långsammare. Så är det
            väl inte?
          </note>
          <note type="speaker">
            Anf. 93 KENNETH JOHANSSON (c) replik:
          </note>
          <note>
            Fru talman! Nya införselregler, harmonisering sannolikt av skattesatser,
            prisinstrumentet begränsas, m.m., tillgängligheten ökar. Jag tycker,
            och det har jag sagt förut i dag, att det här är en förfärande
            alkoholliberalism som breder ut sig. Nu tog jag bara några exempel.
          </note>
          <note>
            De föreslagna åtgärderna och de aviserade åtgärderna känns totalt
            sett lindrigt sagt otillräckliga. Då är min fråga till Rinaldo
            Karlsson hur han anser att det står till när det gäller ökad tillgänglighet
            i relation till de åtgärder som det nu beslutas om och de som
            är planerade.
          </note>
          <note type="speaker">
            Anf. 94 RINALDO KARLSSON (s) replik:
          </note>
          <note>
            Fru talman! Jag skulle bara kunna säga rakt upp och ned att jag
            håller med Kenneth Johansson. Vi har en uppluckring av alkoholpolitiken
            genom att vi har inträtt i EU, och därav följer vissa regler som
            vi inte klarar av att i det här landet avgöra själva. Men det
            skulle vara hemskt om vi sade att nu slänger vi oss baklänges,
            för vi har inget mer att komma med, utan vi i Sveriges riksdag
            underkastar oss allting, nu är det fritt fram. Så vill jag inte
            säga, utan vi måste på alla sätt försöka gå framåt och nå nya
            mål.
          </note>
          <note>
            Vi är i en helt ny situation, och det är klart att vi alla är
            överens om vikten av information i skolor och intresserade av
            hur vi ska möta storförbrukare, satsa på alkoholfria arbetsplatser,
            alkohol i samband med graviditet och trafik. Vi måste sätta upp
            delmål. Vi måste hjälpas åt, vi måste ha alla svenska medborgare
            med oss, inte bara de som är nykterister.
          </note>
          <note>
            Det här är en stor fråga. Hela svenska folket måste mobiliseras,
            eftersom det är en folkhälsofråga. Exakt vad vi ska ersätta lite
            öppnare gränser och lägre skatt med kan jag inte säga i dag. Vi
            är så pass många som tror på en politik som hjälper oss framåt
            när det alkoholpolitik att vi borde - jag inbjuder alla - kunna
            samarbeta i denna fråga. Det borde inte vara någon partipolitisk
            fråga, utan det är en moralisk fråga, en hälsofråga. Vi är glada
            att vi har sex partier bakom oss. Det är väl inte så dåligt?
          </note>
          <note type="speaker">
            Anf. 95 KENNETH JOHANSSON (c) replik:
          </note>
          <note>
            Fru talman! Problemet är att hålla jämna steg med åtgärderna
            och de influenser som kommer utifrån. Jag tror att vi måste, gärna
            tillsammans, höja ambitionen och mer offensivt och aggressivt
            gå till motangrepp, sätta in moteld mot de olika hot som dyker
            upp. Jag tror att vi måste hjälpas åt att enas kring en folkfront
            mot alkoholen.
          </note>
          <note>
            Sedan sade jag också att det är viktigt att särskilt betona föräldra-
            och vuxenansvaret och familjens betydelse. Det brukar jag normalt
            sakna, inte bara i
          </note>
          <note>
            Rinaldo Karlssons utan även i många andras anföranden. Jag skulle
            gärna se - och det är en uppmaning -
          </note>
          <note>
            att Rinaldo Karlsson eldar upp sig rejält för att i det kommande
            arbetet betona hur viktigt det är med trygga familjer, goda uppväxtmiljöer
            och att det är viktigt att vi inser att vi får igen allt stöd
            som vi kan ge föräldrar och familjer i form av trygga, harmoniska
            barn och ungdomar.
          </note>
          <note type="speaker">
            Anf. 96 RINALDO KARLSSON (s) replik:
          </note>
          <note>
            Fru talman! Det är väl bara att instämma. Vi måste sätta upp
            motvärn mot de som har en annan åsikt om alkoholpolitiken. Det
            är inte bara för ro skull som jag höjer rösten när jag diskuterar
            med moderaterna. De utgör ju ett hot mot svensk alkoholpolitik,
            det går aldrig att komma ifrån. Det är tur att de står ensamma.
          </note>
          <note type="speaker">
            Anf. 97 LARS GUSTAFSSON (kd) replik:
          </note>
          <note>
            Fru talman! Kenneth Johansson tog upp en hel del av det som jag
            hade tänkt att fråga Rinaldo Karlsson om.
          </note>
          <note>
            Jag vill bara säga att jag tycker att det är lite svårt att se
            linjen i det som ska beslutas, men Rinaldo
          </note>
          <note>
            Karlsson säger att man får ta det efter hand eftersom planeringen
            för vad som ska göras framöver inte är färdig än, och det kan
            det ju finnas olika uppfattningar om.
          </note>
          <note>
            Då har jag i stället en fråga: Tycker inte Rinaldo
          </note>
          <note>
            Karlsson att det vore vettigt att koppla ett grepp om drogfrågorna?
            Vi vet ju att alkohol, tobak och narkotika hänger ihop. Det finns
            flera utredningar som visar det. Nu när Folkhälsoinstitutet ska
            göras om borde man hitta en gemensam lösning som koncentrerar
            hela verksamheten och arbetet mot droger så att det inte flödar
            ut i för mycket smådetaljer.
          </note>
          <note>
            Vi vet ju vilket hot vi står inför. 55 000 avlidna per år är
            en ganska häftig siffra. Det rör sig om betydligt många fler än
            som dör av galna ko-sjukan. Vi hade fått slakta varenda ko i Sverige
            om det hade varit ett sådant utfall. Jag tror att Rinaldo Karlsson
            kan dela min uppfattning här.
          </note>
          <note>
            Jag vill också passa på att tacka för att man ska lyssna på vad
            vi andra har att säga.
          </note>
          <note type="speaker">
            Anf. 98 RINALDO KARLSSON (s) replik:
          </note>
          <note>
            Fru talman! Nästa månad kommer det en del program som vi får
            ta ställning till. Jag vet inte om vi kommer överens, men jag
            tycker ändå att det går åt rätt håll utifrån de förutsättningar
            som vi har, det måste jag säga.
          </note>
          <note>
            Jag tycker det är bra om vi kan lyssna på varandra i den här
            typen av frågor. Det måste finnas en bred majoritet. Vi kan inte
            bara slå huvudet i väggen. Arbetet ska också leda fram till någonting
            konkret.
          </note>
          <note type="speaker">
            Anf. 99 LARS GUSTAFSSON (kd) replik:
          </note>
          <note>
            Fru talman! Jag tror att Rinaldo Karlsson och jag är överens
            om att man blir precis lika berusad av svart sprit som man blir
            av vit sprit. Jag önskar Rinaldo
          </note>
          <note>
            Karlsson lycka till i arbetet framöver med de förslag som läggs
            fram för riksdagen.
          </note>
          <note type="speaker">
            Anf. 100 RINALDO KARLSSON (s) replik:
          </note>
          <note>
            Fru talman! När det gäller att man ska få ned alkoholkonsumtionen
            spelar det ingen roll om det rör sig om vit eller svart sprit.
            Man blir, som Lars Gustafsson säger, lika berusad. Vi måste ta
            till andra åtgärder. Jag är rädd för dem som använder svartspriten
            som ett argument för att sänka priset på den andra spriten.
          </note>
          <note>
            Jag träffar en hel del människor i det här sammanhanget. En del
            för fram att det flödar svartsprit medan andra säger att det inte
            är så farligt. Man får försöka bilda sig en uppfattning bland
            alla olika argument som förs fram.
          </note>
          <note type="speaker">
            Anf. 101 KERSTIN HEINEMANN (fp) replik:
          </note>
          <note>
            Fru talman! Jag håller med Rinaldo Karlsson om att situationen
            är svårare och att vi har fått det svårare att klara av de problem
            som finns. Det stora problemet är att regeringen misslyckades
            i förhandlingarna med EU om införselreglerna.
          </note>
          <note>
            Vi behöver alltså hjälpas åt på olika sätt. Vi i
          </note>
          <note>
            Folkpartiet har en motion där vi tar upp detta med sekundärprevention.
            Personer som kommer till sjukvården med alkoholrelaterade skador
            är ofta ganska mottagliga för information och att ta åt sig den.
          </note>
          <note>
            I betänkandet är utskottet positivt och uttalar att detta är
            väldigt viktigt. Det bör ses över vilka hinder som finns för att
            man ska komma till rätta med problemet. Sedan säger majoriteten
            att man förutsätter att
          </note>
          <note>
            Socialstyrelsen beaktar detta.
          </note>
          <note>
            Jag vill fråga Rinaldo Karlsson om han tror att
          </note>
          <note>
            Socialstyrelsen verkligen tar tag i detta. Det har ju inte hänt
            någonting på väldigt länge. Eller är detta en fråga som vi gemensamt
            borde ta tag i för att se till att det händer något?
          </note>
          <note type="speaker">
            Anf. 102 RINALDO KARLSSON (s) replik:
          </note>
          <note>
            Fru talman! Jag pratade just om historik. Ibland glömmer man
            saker och ting.
          </note>
          <note>
            Jag var med och förhandlade om införselkvoterna när vi skulle
            gå med i EU. Då var det två herrar med som hette Dinkelspiel och
            Carl Bildt. De garanterade att det inte spelade någon roll. Vi
            skulle kunna förhandla om detta med införselkvoterna precis hur
            många gånger som helst. Maj-Inger Klingvall var också med i den
            gruppen. Det hängde på införsel av en halv liter. Det fanns alltså
            många kålsupare med i laget.
          </note>
          <note>
            Jag kan hålla med om att det inte sköttes bra också senare. Men
            den ursprungliga historien är att det inte var bra skött.
          </note>
          <note>
            Jag brukar inte erkänna att jag har dåligt minne, men jag kommer
            inte ihåg den andra frågan.
          </note>
          <note type="speaker">
            Anf. 103 KERSTIN HEINEMANN (fp) replik:
          </note>
          <note>
            Fru talman! Den andra frågan handlade om sekundärprevention.
            De människor som kommer till läkare för alkoholrelaterade skador
            är ganska mottagliga för information och för att ta åt sig den,
            vilket vi skrev i vår motion. Utskottet tyckte att det inte var
            så dumt. Men sedan avstyrkte utskottet motionen och förutsatte
            att Socialstyrelsen beaktade detta, men det har man ännu inte
            gjort.
          </note>
          <note>
            Rinaldo Karlsson sade att det är bra med idéer från andra partier.
            Då tänkte jag att detta kanske vore en fråga som vi borde aktualisera
            och se till att Socialstyrelsen tar tag i den.
          </note>
          <note type="speaker">
            Anf. 104 RINALDO KARLSSON (s) replik:
          </note>
          <note>
            Fru talman! Nu kanske jag förstod det hela.
          </note>
          <note>
            Menar Kerstin Heinemann att man ska ta upp detta i samband med
            läkarundersökningar och framhäva problemen med alkohol?
          </note>
          <note>
            Jag har skrivit i mitt manus, som jag inte använde mig av, att
            det är klart att läkarna har ett stort ansvar, t.ex. vid hälsoundersökningar.
            De flesta läkare bryr sig inte. De frågar över huvud taget inte.
            Det är för känsligt. Men det borde ingå i rutinen att man frågar
            hur det är med alkoholkonsumtionen. Läkarna borde ändå ha en viss
            insikt. Vi har ju en läkare här i riksdagen som också är alkoholspecialist.
          </note>
          <note>
            Jag vet inte om det var just den frågan som Kerstin Heinemann
            ställde.
          </note>
          <note type="speaker">
            Anf. 105 THOMAS JULIN (mp) replik:
          </note>
          <note>
            Fru talman! Jag hörde att Rinaldo Karlsson sade att det skulle
            fordras tillstånd för handlare vid försäljning av folköl. Är det
            verkligen så? I så fall tycker jag att det är positivt.
          </note>
          <note type="speaker">
            Anf. 106 RINALDO KARLSSON (s) replik:
          </note>
          <note>
            Fru talman! Det beror på vad man kallar det. Man är tvungen att
            göra en anmälan om man ska försälja folköl. Det finns alltså ingen
            automatik i det hela.
          </note>
          <note>
            Man måste anmäla till kommunen att man ska sälja folköl. Då registrerar
            kommunen alla försäljningsställen, beräknar ersättningen för tillsynen
            och ser till att det finns personal som är väl kunnig i alkoholfrågor.
          </note>
          <note type="speaker">
            Anf. 107 THOMAS JULIN (mp) replik:
          </note>
          <note>
            Fru talman! Då var det som jag trodde, och det var inte lika
            positivt. Jag tycker att man borde få ansöka om tillstånd och
            att det skulle ske en prövning. Och om man inte skötte sig skulle
            tillståndet kunna dras in.
          </note>
          <note>
            Som jag ser det är en anmälan till kommunen om försäljning av
            folköl mycket svagare.
          </note>
          <note type="speaker">
            Anf. 108 RINALDO KARLSSON (s) replik:
          </note>
          <note>
            Fru talman! Detta finns med lite grann i en proposition som ännu
            inte har lagts fram. Förslaget går ut på att tillståndet ska kunna
            dras in på tolv månader.
          </note>
          <note>
            Jag tycker ändå att det är ett steg i rätt riktning. Hittills
            har det inte varit någon tillsyn över huvud taget.
          </note>
          <note>
            Kommunerna har inte haft ekonomiska förutsättningar att utöva
            denna tillsyn. Nu får man det och man kan dra in tillståndet.
            Jag tycker att vi är på rätt väg.
          </note>
          <note type="speaker">
            Anf. 109 ROLF OLSSON (v):
          </note>
          <note>
            Fru talman! Vänsterpartiet har deltagit i arbetet med propositionen
            om den nationella handlingsplanen för att förebygga alkoholskador.
            Vi står bakom betänkandet, men vi har avgivit två särskilda yttranden.
          </note>
          <note>
            Betänkandets inriktning på en utveckling av det förebyggande
            arbetet är positivt och nödvändigt, och de satsningar som görs
            ekonomiskt är definitivt steg i rätt riktning. Planen gäller för
            åren 2001-2005 och pekar ut en rad områden som strategiska för
            att minska alkoholens medicinska och sociala skadeverkningar.
          </note>
          <note>
            En viktig sak som lyfts fram i betänkandet är svårigheterna att
            förena en fortsatt restriktiv alkoholpolitik med konsekvenserna
            av den svenska EU-
          </note>
          <note>
            anslutningen. Vi i Vänsterpartiet menar att det är viktigt att
            tala klarspråk om dessa svårigheter, att inte låtsas som om kraftigt
            höjda införselkvoter och andra förändringar inte tydligt påverkar
            förutsättningarna att föra en restriktiv alkoholpolitik. Detta
            betänkande präglas, enligt vår uppfattning, av en hög grad av
            realism och problemorientering. Det finns i betänkandet en uttalad
            oro för att totalkonsumtionen kan komma att stiga under kommande
            år med ökade alkoholskador som följd. Det är den mycket allvarliga
            bakgrunden som måste mötas med tydliga, träffsäkra och långsiktiga
            motåtgärder. Varje åtgärd på det alkoholpolitiska området måste
            diskuteras ingående, menar vi i Vänsterpartiet.
          </note>
          <note>
            Det är vår uppfattning att förslagen och inriktningen i detta
            betänkande om ett förstärkt förebyggande arbete både nationellt
            och internationellt är alldeles nödvändiga inslag i vår strävan
            att minska alkoholskadorna. Då är det inte minst de yngre människorna
            som måste stå i fokus för insatserna framöver. Det är självklart
            strategiskt viktigt att ungdomars alkoholdebut inte sker för tidigt
            och att alkohol inte är vanligt förekommande i ungdomsmiljöerna.
          </note>
          <note>
            Det finns tyvärr alltför många exempel på att så är fallet i
            dag. Här föreligger en stor arbetsuppgift, inte minst i det lokala
            förebyggande arbetet. Vi får säkert anledning att återkomma till
            denna problematik när vi ska diskutera bestämmelser kring folkölsförsäljning,
            öppettider och andra alkoholrelaterade frågor i samband med en
            proposition som vi kan förvänta oss längre fram i vår. Den debatten
            blir också mycket viktig.
          </note>
          <note>
            Det är inte minst de yngre som måste stå i fokus när vi också
            framöver värnar en restriktiv och solidarisk alkoholpolitik. Vid
            den WHO-konferens som äger rum i Stockholm i dagarna har mycket
            allvarliga rapporter lämnats om alkoholkonsumtionen och alkoholskadorna
            bland yngre människor i Europa. Bland yngre män är alkohol den
            vanligaste dödsorsaken.
          </note>
          <note>
            Vart fjärde dödsfall är alkoholrelaterat bland yngre män i åldrarna
            15-29 år. I Östeuropa är vart tredje dödsfall alkoholrelaterat
            i denna grupp. WHO beräknar att under 1999 dog sammantaget 55
            000 unga människor i Europas olika länder av skador och sjukdomar
            som var alkoholrelaterade. Det är chockerande höga siffror som
            måste föranleda kraftåtgärder i alla länder. Vi menar att handlingsplanen
            måste ses som ett steg i en sådan riktning.
          </note>
          <note>
            Fru talman! Det är viktigt att identifiera och skaffa oss större
            kunskaper om bruk och missbruk i olika befolkningsgrupper och
            att nå ut med riktad information och aktiv opinionsbildning. Vänsterpartiet
            har i ett särskilt yttrande pekat på vikten av att tydligare uppmärksamma
            kvinnors och unga flickors bruk och missbruk. Det är vår uppfattning
            att alltför mycket av forskning och samhällsdebatt har utgått
            från mannen som norm. Vänsterpartiet noterar att det nu görs en
            del satsningar i denna riktning, bl.a. av Folkhälsoinstitutet
            och Systembolaget, på informationssidan. Det är positivt, och
            från Vänsterpartiets sida utgår vi från att det arbetet följs
            upp av fler initiativ och blir långsiktigt. I annat fall avser
            vi att återkomma i dessa frågor.
          </note>
          <note>
            Vänsterpartiet har i en motion från allmänna motionstiden tagit
            upp vikten av att Sverige kraftfullt driver en alkoholrestriktiv
            politik också i EU-
          </note>
          <note>
            sammanhang. Det gäller ju inte minst nu när Sverige är ordförandeland.
            En del initiativ och målsättningar redovisas i betänkandet. I
            ett särskilt yttrande har
          </note>
          <note>
            Vänsterpartiet pekat på ett antal frågor och områden som vi menar
            måste bli föremål för kraftfulla svenska initiativ framöver. Vi
            är övertygade om att vi i denna kammare får anledning att fortsätta
            diskutera och följa upp alkoholfrågornas hantering i EU-arbetet.
          </note>
          <note>
            Fru talman! Alkoholpolitiken är ett av de mest centrala områdena
            i ett offensivt folkhälsoarbete.
          </note>
          <note>
            Svensk alkoholpolitik är av tradition restriktivt inriktad och
            kan uppvisa goda resultat i form av lägre konsumtion och färre
            alkoholskador än många andra jämförbara länder. Så har åtminstone
            gällt hittills. Det är således viktiga folkhälsopolitiska landvinningar
            som står på spel.
          </note>
          <note>
            Förändringar av alkoholpolitiken, inte minst till följd av EU-medlemskapet,
            har genomförts och ytterligare andra är föremål för diskussion.
            Till stor del innebär dessa förändringar t.ex. ökade införselkvoter
            och ökad tillgänglighet av relativt billig alkohol.
          </note>
          <note>
            Förändringarna medför påtagliga faror för en ökad totalkonsumtion.
            Därför är motåtgärder och en skärpt vaksamhet alldeles nödvändigt.
            Handlingsplanen bör ses som ett positivt led i ett sådant arbete.
          </note>
          <note>
            Vänsterpartiet vill dock hålla frågan öppen om ytterligare insatser
            framöver för att motverka en ökad totalkonsumtion av alkohol,
            för att förebygga skador och för att kunna erbjuda kvalitativ
            vård och behandling till människor med missbruksproblem.
          </note>
          <note type="speaker">
            Anf. 110 LEIF CARLSON (m) replik:
          </note>
          <note>
            Fru talman! Det har naturligtvis sin riktighet att införselkvoterna
            spelar en roll. Det var ju bl.a. därför som vi för flera år sedan,
            när vi såg att det här skulle komma, sade att vi måste göra en
            stegvis övergång och parera införselkvoterna med prissänkningarna.
          </note>
          <note>
            Det är nämligen däri kärnan ligger.
          </note>
          <note>
            Högt pris på svensk alkohol och svenskt öl gör att det är lönsamt
            att åka över till Danmark. Det spelar inte så stor roll om man
            varje gång får hämta 15, 30
          </note>
          <note>
            eller 60 liter. Prisskillnaden är så stor att man gärna åker
            ett antal fler gånger, helt enkelt därför att det är lönande.
          </note>
          <note>
            Det enda sättet att komma åt problemet är att ändra de svenska
            priserna i första hand till dansk nivå för att minska de oregistrerade
            intagen och för att öka möjligheten för svensk bryggeriverksamhet
            att arbeta och ha kvar anställda. Det är egentligen inte kvoterna
            som är det stora problemet, utan det är prisskillnaderna.
          </note>
          <note>
            De kurirer som åker emellan Sverige och Danmark - pensionärer
            och sjukpensionärer - kan tjäna
          </note>
          <note>
            40 000 i månaden och ibland mer på denna hantering.
          </note>
          <note>
            För dem spelar det ingen roll om de får åka några gånger extra.
            Det går inte att komma åt detta utan att sänka priserna. Jag tycker
            att man måste förstå problemet. Man får inte göra EU-anslutningen
            och kvoterna till ett huvudproblem, när det stora problemet är
            att prisskillnaderna är så stora att det gynnar både den oregistrerade
            införseln och den rent kriminella verksamheten i form av smuggling
            och hembränning. Det är ett prisproblem i första hand. Man måste
            fokusera på vad som är huvudorsak.
          </note>
          <note type="speaker">
            Anf. 111 ROLF OLSSON (v) replik:
          </note>
          <note>
            Fru talman! Att priset är utomordentligt centralt när det gäller
            konsumtionen av alkohol är faktiskt
          </note>
          <note>
            Leif Carlson och jag överens om. Sedan är vi nog inte överens
            om så mycket mer.
          </note>
          <note>
            Vi kan konstatera att det finns åtskilliga forskningsrapporter
            och annat som pekar på att det skulle kunna bli förödande konsekvenser
            av kraftiga prissänkningar på alkohol. Leif Carlson citerade ju
            Handelns Utredningsinstitut. Jag har tagit del av två debattartiklar
            i Göteborgs-Posten som tillbakavisar
          </note>
          <note>
            Handelns Utredningsinstituts rapport, vilken gjordes på uppdrag
            av alkoholnäringen bl.a. Kritiken går ut på att rapporten bygger
            på bl.a. för gamla siffror och på förhållanden som gällde vid
            motbokstiden. Jag vill mot den här rapporten säga att Folkhälsoinstitutet
            har pekat på väldigt allvarliga scenerier som skulle inträffa
            om man samtidigt sänker priset och ökar tillgängligheten. Jag
            tror att det finns anledning att luta sig mer mot Folkhälsoinstitutets
            beräkningar.
          </note>
          <note>
            Sammantaget stöder jag de talare som har klargjort att ett ansvarigt
            samhälle inte kan konkurrera med svartspritshandlarna när det
            gäller priset. Det är inte på den arenan som samhället ska arbeta.
            Vi har anledning att skärpa och bevara de verksamma delarna också
            vad gäller prisinstrumentet.
          </note>
          <note type="speaker">
            Anf. 112 LEIF CARLSON (m) replik:
          </note>
          <note>
            Fru talman! I och för sig tror jag att människors vilja till
            laglydnad är så stor att genomför man en sänkning får man också
            en konkurrens mot svartspriten. Men också om vi låter den delen
            vara och bara tar upp frågan om legal införsel så kan vi utan
            tvekan göra något. En halvering av ölskatten skulle göra att läget
            blev helt annorlunda. Det är ju just drivkraften i fråga om vinsten
            som gör att man åker över som kurir och skaffar öl i mängder till
            ungdomar. Det är helt enkelt för att man tjänar på det. Fanns
            inte den vinsten skulle trafiken försvinna. Rolf Olsson måste
            väl ändå inse att det är på det sättet.
          </note>
          <note>
            När det gäller utredningar vill jag säga att okej, om vi lämnar
            Handelns Utredningsinstitut kan vi gå på Folkhälsoinstitutets
            lite märkliga beteende, nämligen att man lägger ut två forskningsrapporter.
            Den ena stämmer med den förutfattade mening man hade om hur det
            skulle vara, nämligen att det skulle vara illa. Den andra, som
            man lade ut till universitet i
          </note>
          <note>
            Lund/Malmö, Ekonomiska avdelningen, Lars Söderberg, visade att
            det faktiskt skulle gå att sänka priserna utan att få de här effekterna.
            Den stoppade man i byrålådan och ville inte visa upp. Den fick
            närmast dras fram för att komma till allmänhetens kännedom.
          </note>
          <note>
            Jag tror alltså att bördan tills vidare ligger hos dem som påstår
            att en prissänkning skulle ha negativa effekter. Tyngden i argumenten
            ligger hos dem som visar att det huvudsakligen, som jag sade,
            skulle beröra privatimporten. Den skulle minska med 67 % enligt
            Handelns Utredningsinstitut. Svartspriten skulle minska med 17
            % utan egentlig konsumtionsökning.
          </note>
          <note>
            Där ligger tyngden i argumenten i dag, inte i några debattartiklar
            i Göteborgs-Posten.
          </note>
          <note type="speaker">
            Anf. 113 ROLF OLSSON (v) replik:
          </note>
          <note>
            Fru talman! Jag vidhåller att vi också framöver måste värna prisinstrumentet.
            Vi får säkert anledning att diskutera förslag kring eventuella
            justeringar. Men för egen del, och för partiets del, är vi mycket
            försiktiga och vill som sagt värna prisinstrumentet som en av
            de viktigaste ingredienserna i en framgångsrik svensk, restriktiv
            alkoholpolitik. Den har ju Moderaterna aldrig slutit upp bakom
            utan ständigt kritiserat.
          </note>
          <note>
            Man vill rasera restriktionerna helt och hållet. Jag menar att
            en moderat alkoholpolitik skulle få förödande följder. Den skulle
            öka alkoholskadorna dramatiskt.
          </note>
          <note>
            Vi har som sagt fått mycket dramatiska bilder från länder där
            alkoholpolitiken mer påminner om den alkoholpolitik som Leif Carlson
            talar sig varm för.
          </note>
          <note>
            Det är siffror som skrämmer mig, det måste jag säga:
          </note>
          <note>
            55 000 ungdomar döda i alkoholrelaterade skador och sjukdomar
            under 1999.
          </note>
          <note>
            Den här rapporten från WHO pekar också på att vid en ökad totalkonsumtion
            i Europa är det inte minst, utan kanske främst, Sverige och Finland
            som skulle drabbas av fler alkoholrelaterade sjukdomar, dödsfall
            och självmord. Jag menar att den rapporten är väl värd att fundera
            över också för Moderaterna.
          </note>
          <note>
            Jag ser mycket allvarligt på den moderata politiken.
          </note>
          <note>
            Den är inte särskilt ansvarsfull när det gäller att också i fortsättningen
            bevara de goda folkhälsoresultat som har uppnåtts.
          </note>
          <note type="speaker">
            Anf. 114 ELVER JONSSON (fp):
          </note>
          <note>
            Fru talman! Under tre dagar den här veckan har flera hundra politiker
            och forskare rådgjort här i
          </note>
          <note>
            Stockholm som ett led i EU:s ministermöte och Sveriges ordförandeskap.
            Man har överlagt om alkoholens roll och ungdomarnas situation.
            Man har presenterat ny forskning för att komma fram till en deklaration,
            som jag för övrigt tror ska antas denna dag, om hur alkoholens
            skador ska kunna minskas i Europa.
          </note>
          <note>
            Det kan naturligtvis sägas att på sådana här stora konferenser
            pratas det mycket och handlas mindre.
          </note>
          <note>
            Till en del stämmer det. Men med dagens aktualisering av alkoholfrågan
            - det gäller inte minst de negativa följderna och en realistisk
            beskrivning av aktuellt läge - har konferensen onekligen ett värde.
            Den sätter press på både myndigheter och politiker att göra något.
            Det stärker även föräldrarnas möjligheter att utifrån sitt eget
            ansvarsförhållande när det gäller barnens uppväxt hjälpa dessa
            att hantera de förödande locktoner som kommer från de skrupelfria
            producenterna; grosshandlare i vin- och spritimport eller profithungriga
            krögare.
          </note>
          <note>
            Jag tror att det är viktigt att vi lämnar ett önsketänkande som
            är alltför teoretiskt och i stället har en praktisk, realistisk
            hantering av alkoholfrågan. Det gäller att se den som ett folkhälsoproblem
            och inte som en allmän servicefråga.
          </note>
          <note>
            Unga människor dricker mer än tidigare, men också mer vid varje
            tillfälle. Barn och ungdom har blivit en viktig målgrupp för alkoholindustrin
            eftersom den spekulerar i att denna målgrupp rimligtvis är framtidens
            marknad. Reklammakarna talar sällan om alkoholen som något hälsofarligt.
            Ungdomarna bombarderas med en alkoholreklam som visar att de som
            dricker är framgångsrika, glamourösa och rentav sexiga. Reklamen
            inriktas på att alkohol är ett sätt att bli socialt accepterad.
          </note>
          <note>
            Alkoholindustrin har ofta hävdat att man inte uppmuntrar det
            man kallar för överdrivet drickande.
          </note>
          <note>
            Men hela industrins framtid ligger ju i att rekrytera nya konsumenter
            och få dem som redan dricker att dricka mer. Det är en myt att
            marknadsföringsinsatserna inte skulle rekrytera nya konsumenter
            utan bara inrikta sig på att få alkoholbrukare att byta märke.
          </note>
          <note>
            Vid detta WHO-möte i Stockholm fanns det en glättad och påkostad
            broschyr riktad till ungdom. På sista sidan ser man till yttermera
            visso en baby i en sparkdräkt med öljätten Carlsbergs logotyp
            stort uppslagen. Tala om cynism!
          </note>
          <note>
            WHO:s generaldirektör, förra norska statsministern Gro Harlem
            Brundtland, var mycket uppbragt över denna och andra marknadsföringsinsatser
            från industrierna, över hur de har agerat i det förgångna och
            över hur de agerar i dag. Jag tror att det var bra att hon så
            realistiskt såg allvaret och gick till motattack mot industrins
            ambitioner att mer eller mindre förföra hela ungdomsgenerationer.
            Världshälsoorganisationens chef talar ju här med stor auktoritet
            och trovärdighet. Hon har haft, och berättat om, drogpolitiska
            tragedier rakt in i den egna familjen.
          </note>
          <note>
            Nu kan det konstateras att alkoholbruket inte bara skördar "gamla
            alkisar" utan också bryter sig in i mycket tidiga år. Det har
            sagts här i dag att det uppgavs att i Europa drabbas minst 55
            000 ungdomar varje år av en för tidig död på grund av sitt alkoholbruk.
            Den höga siffran har skakat om konferensen och lett till att många
            politiker har börjat fundera i nya banor.
          </note>
          <note>
            Jag tror också att det är viktigt att vi ser proportionerna här.
            Hela det europeiska etablissemanget mobiliseras för att hejda
            den s.k. galna ko-sjukan.
          </note>
          <note>
            Den har visserligen tragiskt nog skördat ett femtiotal dödsoffer.
            Men ställer man detta i relation till den dödsvåg som går fram
            bland Europas unga så är de döda vid en sådan jämförelse 1 000
            gånger fler. Visst kan vi tala om proportioner, fru talman - eller
            rättare sagt om brist på proportioner.
          </note>
          <note>
            Det går en drogvåg över Sverige och Europa. Lågt beskattade alkoholvaror
            utifrån Europa förs in i förhållandevis stora mängder i vårt land.
            Till det kommer en stor inhemsk konsumtion byggd på en mycket
            aktiv marknadsföring, i sin tur möjliggjord genom kommunernas
            alltför generösa tillståndsgivning.
          </note>
          <note>
            I många kommuner ses utskänkningstillståndet endast som en rättvisefråga
            och en fråga om service.
          </note>
          <note>
            Man ser inte den sociala dimensionen. Till det kommer det stora
            utbudet av det som kallas hembränt.
          </note>
          <note>
            Attityden är ofta att det i vissa kretsar sällan betraktas som
            något större brott att delta i sådan tillverkning.
          </note>
          <note>
            Det kan också vara så att man avtrubbat deltar som langare.
          </note>
          <note>
            Det tragiska är att så många vägrar att inse att en tidig ungdomsdebut
            oftare i förlängningen leder till annat drogbruk. Enligt FN-organet
            UNDP uppgår den illegala droghandeln i världen till 400 miljarder
            US-
          </note>
          <note>
            dollar. Det är, i pengar räknat, mer än världens samlade bilindustri.
            Denna drogvåg drabbar vår ungdomsgeneration i och med det försämrade
            nykterhetsläge som finns bland minderåriga. Där spelar det faktum
            att alltfler pubar inte upprätthåller ålderskontroll tillsammans
            med större införselkvoter från utlandet och lättheten att komma
            över hembränt stor roll.
          </note>
          <note>
            Det är tillfredsställande att se att i princip ställer riksdagens
            partier, med undantag av Moderaterna, upp bakom en socialt inriktad
            alkoholpolitik. Visst kan jag också mena att det behövs en större
            fasthet och konsekvens i det praktiska handlandet, men färdriktningen
            i propositionen i stort måste ändå anses vara åt rätt håll.
          </note>
          <note>
            I en Europatabell ligger vi hyggligt till. Men en intressant
            iakttagelse är att andra europeiska länder är i färd med att minska
            sin alkoholkonsumtion, medan vi i Sverige i bästa fall har en
            flack kurva som nu tyvärr går uppåt.
          </note>
          <note>
            Det finns anledning att leva upp till den politiska och moraliska
            förpliktelse vi har sedan WHO-mötet i
          </note>
          <note>
            Paris 1995 då Sverige band sig för ett långtgående program mot
            missbruk och för en bättre folkhälsa.
          </note>
          <note>
            Dagens programskrivning vid WHO-mötet, som förmodligen kommer
            att antas vid EU-konferensen, är ett viktigt dokument som Sverige
            som stat och de enskilda kommunerna har anledning att ta på allvar
            och försöka leva upp till.
          </note>
          <note>
            På narkotikaområdet har Sverige hittills gjort förtjänstfulla
            insatser på regeringsplanet och genom svenska EU-parlamentariker.
            Men jag tror att det behövs en mer aktiv insats i kampen mot narkotika
            då man i vissa EU-kretsar har en alltför passiv hållning.
          </note>
          <note>
            Det finns ett internationellt intresse för en svensk och nordisk
            restriktiv alkoholpolitik. Det är någonting som vi också bör kunna
            se som en god exportvara.
          </note>
          <note>
            Detta gäller inte minst på trafiknykterhetsområdet som ett viktigt
            inslag i den högtidligt proklamerade nollvisionen.
          </note>
          <note>
            Alkoholpolitiken är ju mycket komplex och kräver stor varsamhet
            och vaksamhet. Det är bildligt en byggnad med många byggstenar.
            Det går inte att rycka ut några och tro att stabiliteten kvarstår.
            Det är viktigt att se alkoholpolitiken i ett sammanhang som har
            med folkhälsa göra. Det gäller inte minst ungdomars möjligheter
            till ett fungerande arbetsliv och deras möjligheter att hantera
            sin egen sociala situation. För detta har vi som politiker ett
            långtgående ansvar där vi kan samlas kring några gemensamma nämnare.
          </note>
          <note>
            Propositionen tar också upp några alkoholfria zoner som vi länge
            har debatterat här i riksdagen i motioner. Det handlar om att
            vi skulle få några alkoholfria öar i världssamfundet där arbetsliv,
            trafik, tidiga barn- och ungdomsår, blivande mammor under graviditet
            och de av alkohol och andra droger redan skadade skulle garanteras
            en alkoholfri miljö.
          </note>
          <note>
            Fru talman! Jag har självfallet inga illusioner om att vi ska
            få ett alkoholfritt samhälle. Men om vi gör begränsningar av det
            här slaget uppfyller vi det som nämns i den aktuella propositionen
            om att begränsa den totala konsumtionen för att minska skadorna.
          </note>
          <note>
            Det ligger också väl i linje med de stora beslut som fattades
            för snart 25 år sedan i Sveriges riksdag.
          </note>
          <note>
            Det skedde med den tydliga avsikten att minska samhällets ekonomiska
            kostnader och det mänskliga lidandet. Det byggde på kunskapen
            om att en ökad alkoholkonsumtion ger ökade skador och för många
            för tidiga dödsfall. Därför är det illavarslande att krafter här
            i riksdagen vill ta bort t.ex. det ekonomiska stödet till de ideella
            folkrörelser som hävdar kunskap och socialt engagemang för en
            bättre folkhälsa.
          </note>
          <note>
            Fru talman! Vuxengenerationen har ett stort ansvar för allt detta.
            Det gäller oss som medborgare, föräldrar, lärare, myndigheter
            och politiker. Om detta bör vi tala mera. För detta bör vi kräva
            realistiska och angelägna reformer som säkrar en förbättrad folkhälsa
            i vårt land och i Europa.
          </note>
          <note type="speaker">
            Anf. 115 GÖRAN MAGNUSSON (s):
          </note>
          <note>
            Fru talman! Det bärande temat i den här propositionen är att
            vi genom att begränsa totalkonsumtionen och pressa tillbaka den
            också ska kunna begränsa skadorna kring alkoholen. En annan viktig
            faktor som nämns i propositionen och i betänkandet är att vårt
            medlemskap i EU starkt påverkar alkoholpolitiken och våra möjligheter
            på olika områden.
          </note>
          <note>
            Jag tänker inte försöka jäva det påståendet. Tanken på att Sverige
            skulle integreras i Västeuropa, som det faktiskt hette 1988, väcktes
            i och med propositionen Sverige och den västeuropeiska integrationen
            som var starten på EES-förhandlingarna som så småningom resulterade
            också i det svenska medlemskapet. I anslutning till den propositionen
            väckte jag tillsammans med några andra socialdemokrater en motion
            där vi tog upp en rad olika aspekter. Det som jag vill erinra
            om i det här sammanhanget är att vi där föreslog att alkohol och
            tobak skulle undantas från det här integrationsarbetet. Redan
            då hade väl många insett att just alkohol och tobak är varor eller
            produkter som egentligen inte hör hemma och kan hanteras inom
            ramen för normala marknadsekonomiska principer. Hanteringen av
            dessa två produkter måste alltid omgärdas av särskilda restriktioner
            och särskilda regler.
          </note>
          <note>
            Vi nådde inte framgång med motionen. Jag kan naturligtvis till
            min ledsnad konstatera att EU i dag stöder reklam för vinkonsumtion.
            Man stöder också vinodlingen och tobaksodlingen med särskilda
            pengar. Det känns naturligtvis inte särskilt meningsfullt utifrån
            svenska folkhälsoförhållanden att ha en organisation som stöder
            produktionen av de här varorna.
          </note>
          <note>
            Fru talman! Sedan EU-anslutningen har det funnits många profeter
            som indirekt och direkt har företrätt de ekonomiska intressen
            och vetat exakt vad
          </note>
          <note>
            Sverige skulle göra för att anpassa sig till EU. Systembolaget
            - detaljhandelsmonopolet - borde ges upp. Vi borde anpassa oss
            till vad som är normalt ute i Europa. Det var ett av budskapen.
            Kjell-Olof Feldt, tidigare finansminister, leder en organisation
            på vinoch sprithandlarområdet som gärna vill förbättra alkoholpolitiken
            genom att öka intäkterna till sin alkoholindustri. Det var ett
            enda exempel i det här sammanhanget.
          </note>
          <note>
            Systembolaget klarades kvar. Den här lite skojiga handlaren Franzén,
            understödd av ICA och Handelns
          </note>
          <note>
            Utredningsinstitut, drev processen ned till EG-
          </note>
          <note>
            domstolen i Luxemburg. Efter en hel del arbete vann
          </note>
          <note>
            Sverige framgång i de här sammanhangen. Man kan t.o.m. säga att
            nu är Systembolaget en hörnsten i alkoholpolitiken för åtminstone
            sex av partierna.
          </note>
          <note>
            Om man tar del av de moderata reservationerna och de moderata
            särskilda yttrandena tycker jag att man tvingas konstatera att
            nu lämnar Moderaterna definitivt den socialt ansvarsfulla alkoholpolitiken.
          </note>
          <note>
            Man lever på förhoppningar. Under marknadsekonomins devis talar
            man om att man måste göra än den ena än den andra saken. Jag erinrar
            mig ett uttalande som en ännu tidigare finansminister, Sköld,
            gjorde i en alkoholpolitisk debatt i den här kammaren, eller det
            var nog snarare i en av de andra kamrarna som finns i det andra
            huset. Han sade: Jag tycker att den moderata politiken är lika
            möjlig som att promenera på regnbågen med en månskära till käpp.
          </note>
          <note>
            Om moderaterna försöker göra allvar av sin alkoholpolitik och
            tror att den ska motverka skador och annat, är det lika trovärdigt
            som att försöka sig på att promenera på regnbågen.
          </note>
          <note>
            I dag avslutas den stora europeiska alkoholkonferensen här i
            Stockholm. Det är mycket klokt som har sagts vid den konferensen.
            Det har refererats här tidigare. Jag vill nämna den kända alkoholforskaren
          </note>
          <note>
            Robin Room som har en bred internationell erfarenhet och nu är
            verksam i Sverige. Han konstaterade i sitt bidrag på den här konferensen
            att det inte är de populära åtgärderna i alkoholpolitiken som
            ger bra resultat. Tvärtom är det de impopulära åtgärderna som
            påverkar konsumtionen och därmed skadorna.
          </note>
          <note>
            Det går inte att driva en socialt ansvarsfull alkoholpolitik
            om det är så att man tror att man ständigt ska vara populär. Moderaterna
            talar ofta om att man måste ha en förankring hos befolkningen
            för politiken. Det är alldeles riktigt. Det tror jag är en av
            de saker som har påverkat den svenska alkoholpolitiken sedan mitten
            av 90-talet och framåt, eller ännu tidigare.
          </note>
          <note>
            Men det är ju faktiskt politikernas uppgift att också söka förankring
            för den politik som man anser vara viktig. Moderaterna gör tvärtom.
            Man ger upp och hävdar bara att det inte går om inte folk är med
            och att man ska göra precis som folk säger.
          </note>
          <note>
            Låt mig säga ett par ord om det som ibland har kallats desintresseringspolitik,
            alltså att det enskilda vinstintresset inte skulle få spela någon
            större roll i den svenska alkoholhanteringen. Det är ju det som
            har präglat den svenska alkoholhanteringen under en lång följd
            av år.
          </note>
          <note>
            Men det är också det som nu har minskat. Utrymmet för icke vinstdrivande
            alkoholhantering eller vinster enbart till staten har ju minskat
            genom EES-
          </note>
          <note>
            avtalet och genom EU-medlemskapet. Man har alltså fått ett ökat
            utrymme för marknadskrafterna just på de här produkterna som egentligen
            inte tål att hanteras fritt från restriktioner och annat.
          </note>
          <note>
            Fru talman! I den här nationella handlingsplanen får kommunerna
            ett stort ansvar. Man får också en del pengar. Jag tycker att
            det är bra att kommunerna engageras ytterligare i de här frågorna.
            Man har god lokal kännedom och kan agera på olika sätt.
          </note>
          <note>
            Men det får naturligtvis inte bli så att riksdagen och regeringen
            decentraliserar det här svåra problemet till kommunerna och lämnar
            kommunerna att ensamma klara det här. Det måste naturligtvis vara
            så att staten upprätthåller en alkoholpolitik, upprätthåller ett
            resonemang kring de här frågorna som faktiskt gör det möjligt
            att ingripa mot lokala missförhållanden.
          </note>
          <note>
            Jag tror att det här är en kärnpunkt i den fortsatta alkoholpolitiken.
            Det kan aldrig få bli så att man bara hänvisar till att kommunerna
            har hand om det här och att de inom ramen för det kommunala självstyret
            kan göra lite som de vill med de här frågorna. Det måste vara
            så att staten har anspråk och uppgifter för att kommunerna ska
            göra det här.
          </note>
          <note>
            Det betyder också att kommunala handlingsplaner för att fullfölja
            den nationella handlingsplanen måste kunna utformas efter lokala
            förhållanden. Det måste också finnas möjligheter att fullfölja
            den utan att de juridiska reglerna kring bl.a. serveringstillstånd
            är utformade på ett sådant sätt att länsrätterna i praktiken upphäver
            de lokala handlingsplanerna.
          </note>
          <note>
            Fru talman! Jag ska avslutningsvis beröra bidragen till nykterhetsorganisationerna.
            Jag är motionär tillsammans med några andra ledamöter. Huvudpunkten
            är att det är förvånande att nykterhetsorganisationerna i likhet
            med idrottsrörelsen och folkbildningen bl.a. inte får förtroende
            att på egen hand fördela de bidrag mellan sig som avdelas i statsbudgeten,
            utan det ska ske av sociala myndigheter på det sociala området.
            Jag tycker att de myndigheterna betonar vård- och behandlingsarbetet
            i sådan betydande utsträckning att möjligheterna för nykterhetsorganisationerna
            att bedriva sin väsentliga uppgift, att arbeta förebyggande -
            och som ju också är huvudtemat i den nationella handlingsplanen
            - undanrycks genom att det ska prioriteras mellan olika vård-
            och behandlingsorganisationer.
          </note>
          <note>
            Jag skulle alltså vilja peka på att det är väldigt viktigt att
            man också ger nykterhetsorganisationerna förtroende att agera
            på det förebyggande området.
          </note>
          <note>
            Moderaterna har i ett särskilt yttrande en väldigt egenartad
            uppfattning, där man gör rent hus med det ideella arbete som utförs
            i nykterhetsorganisationerna och kallar det moralism och annat.
            Man har väl inte särskilt många väljare på det här området, så
            det spelar väl inte så stor roll hur man gör.
          </note>
          <note>
            Men det som skulle var intressant i det sammanhanget är att fråga
            Leif Carlson vad han och moderaterna menar med en normal konsumtion.
            Den får nämligen inte skuldbeläggas, enligt moderaterna.
          </note>
          <note>
            Men vad är en normal konsumtion?
          </note>
          <note>
            Fru talman! Får jag allra sist avge en liten röstförklaring.
            Jag har tittat noga på reservationerna, och jag har ju flera motioner.
            Jag kommer att rösta med utskottet i de här frågorna. Det blir
            väl till sist så att det är moderaternas politik som står mot
            utskottets politik. Att då avstå skulle närmast bara tyda på att
            jag inte vet vilken politik jag vill ha. I valet mellan moderaternas
            politik och socialdemokraternas eller utskottsmajoritetens politik
            är mitt val inte svårt. Jag kommer att rösta med utskottet.
          </note>
          <note type="speaker">
            Anf. 116 LEIF CARLSON (m) replik:
          </note>
          <note>
            Fru talman! Göran Magnusson talar om förhoppningar. Anledningen
            till att vi lägger fram en annan alkoholpolitik är att vi är bekymrade.
            Som jag sade i inledningen av mitt anförande är detta ett av de
            största samhällsproblemen. Den nuvarande alkoholpolitiken har
            inte lyckats komma längre än att vi dricker lika mycket som vi
            gjorde på 60-talet. Däremot har attityderna och dryckesmönstret
            ändrats.
          </note>
          <note>
            Det gör att det finns skäl att titta på det. Ännu mer gör det
            det genom att vi har en växande kriminell verksamhet.
          </note>
          <note>
            Av det skälet har vi tittat på länder som har kunnat liberalisera
            så att man har fått stöd hos befolkningen. Problemet hos oss är
            i dag att de flesta inte stöder alkoholpolitiken.
          </note>
          <note>
            Vi har tittat på Nya Zeeland som under en tioårsperiod har liberaliserat
            kraftfullt med försäljning i snabbköpsbutiker osv. Samtidigt har
            man sänkt konsumtionen med 18 %. Det kan vi ta åt oss och tänka:
          </note>
          <note>
            Går det att göra likadant?
          </note>
          <note>
            Vi har tittat på Québec som har gjort liberaliseringar och ökat
            försäljningen. Det visar sig att man inte har mer brottslighet,
            att man inte dricker mer än i länder som inte har gjort detta.
            Men man har fått ett stöd i befolkningen, och då finns det skäl
            att ta åt sig av det.
          </note>
          <note>
            Vi har tittat på utredningar som visar prisets betydelse, utredningar
            som visar att sänker man priset är det den kriminella alkoholen
            man kommer åt, inte totalkonsumtionen. Den stiger inte. Vi tycker
            att det är värt att ta åt sig när man ser sådana uppgifter.
          </note>
          <note>
            Vi har som sagt var sett vad de som lever på kriminell verksamhet
            säger skulle skada deras verksamhet. Det är att man sänker priserna
            på den legala spriten, vilket jag har redovisat här.
          </note>
          <note>
            Det finns alltså skäl - det är därför vi är oroliga -
          </note>
          <note>
            att ändra alkoholpolitiken och inte stå kvar vid en politik som
            bara förbjuder och som kommer i konflikt med den allmänna uppfattningen.
            Vi måste få en politik som får stöd av den allmänna uppfattningen
            och använda de metoder vi kan, så att vi kan begränsa skadorna
            och så att vi också kan göra det utan att få en ökad konsumtion.
          </note>
          <note>
            När det sedan gäller vad som är normalkonsumtion finns det självfallet
            inte något exakt svar på det.
          </note>
          <note>
            Men man kan hänvisa till WHO:s expert, Jens Hannibal, som tittade
            på detta när det gällde en sänkning med 25 %. I länder där man
            dricker under nio liter var det inga problem. Där var det inga
            skadeverkningar.
          </note>
          <note>
            Han hade en gräns på nio liter. Jag tycker att den är hög. Jag
            tycker att man ska ligga lägre, kanske nedåt fem sex liter. Men
            det går inte att säga exakt.
          </note>
          <note type="speaker">
            Anf. 117 GÖRAN MAGNUSSON (s) replik:
          </note>
          <note>
            Fru talman! Jag har noterat att även moderaterna konstaterar
            att alkoholproblemen är den största sociala frågan. Det konstaterade
            för övrigt redan Tage
          </note>
          <note>
            Erlander på sin tid. Men det räcker inte med att konstatera det
            i svenska festtalsavdelningen. Vad det handlar om är ju mera hårdfakta.
            Vilken politik är moderaterna beredda att föra?
          </note>
          <note>
            Det är inte några av de restriktiva delar som finns i dag som
            jag uppfattar att moderaterna tycker om, gillar eller anser att
            man ska slå vakt om. Den moderata politiken baseras ju i allt
            väsentligt på uppfattningen hos Handelns Utredningsinstitut att
            man kan sälja detta i butiker under helt andra förutsättningar
            än vad som i dag sker i Systembolaget utan att det får några som
            helst effekter.
          </note>
          <note>
            Det jag tycker är något underligt är att Handelns
          </note>
          <note>
            Utredningsinstitut faktiskt betalas och finansieras av just de
            handelskedjor och butiker som skulle få hand om försäljningen
            om den moderata politiken gick igenom. Jag tycker att det ändå
            är någon liten varningsklocka.
          </note>
          <note>
            Om normalkonsumtionen vill jag säga att det är en intressant
            diskussion. Jag tror att vetenskapen i regel brukar säga att om
            man frågar konsumenterna är det ingen som egentligen avviker från
            den normala konsumtionen. Möjligen gäller det för oss som är absolutister,
            som ju har en nollkomsumtion.
          </note>
          <note>
            Den moderata politiken tar kanske sikte på Jens
          </note>
          <note>
            Hannibals uttalande att det under nio liter inte är några problem.
            Den svenska konsumtionen har under avsevärd tid legat på ungefär
            sju liter, men jag kan väl aldrig föreställa mig att ens Leif
            Carlson har stängt ögonen så till den milda grad att han inte
            har sett att det faktiskt finns sociala problem i Sverige orsakade
            av alkoholkonsumtionen.
          </note>
          <note type="speaker">
            Anf. 118 LEIF CARLSON (m) replik:
          </note>
          <note>
            Fru talman! Det är det som är svårigheten. Det finns problem,
            och samtidigt kan vi inte ta bort alkoholen. Vi måste hitta ett
            sätt att sammanleva med den, och då får man väga åtgärder mot
            varandra. Till skillnad från vad Göran Magnusson här säger föreslår
            vi konkreta åtgärder.
          </note>
          <note>
            Jag nämnde Handelns Utredningsinstitut, men det var bara en liten
            referens. Jag underströk tydligt t.ex.
          </note>
          <note>
            vad andra länder prövar. På Nya Zeeland kan man under tio år
            klart följa en sänkning trots liberaliseringen. Jag hänvisade
            också till Québec. Jag stöder mig alltså på något mer än Handelns
            Utredningsinstitut. Jag tror inte att Göran Magnusson vill påstå
            att
          </note>
          <note>
            Nya Zeeland är köpt av handeln i Sverige. Någon ordning i argumenteringen
            får det väl vara.
          </note>
          <note>
            När det sedan gäller normalförbrukningen kan man också titta
            på vad SBU säger efter metastudier över vad som är skadlig förbrukning.
            Jo, 3½ liter vin per vecka och man eller 2½ liter vin per vecka
            och kvinna kan man enligt SBU dricka utan skadeverkningar. Jag
            tycker att det låter mycket, men det här är en diskussion utan
            fasta gränser, och detta är lite av de fakta som man kan diskutera.
            Vi står inför det problemet att vi har alkoholen, som vi inte
            kommer ifrån men som vi måste hitta ett sätt för att umgås med.
            Vi får då se efter var skadenivåerna ligger.
          </note>
          <note>
            Vi får inte inbilla oss att vi genom förbud ska kunna komma ned
            mot ett nolltal och tro att folk kommer att finna sig i det. Då
            söker sig människor i stället till hembränd, insmugglad eller
            på annat sätt olagligt åtkommen sprit. Det är där balansen går.
            Ni vill inte se att det finns ett problem, eller så tror ni att
            man kan komma åt det genom förbud.
          </note>
          <note type="speaker">
            Anf. 119 GÖRAN MAGNUSSON (s) replik:
          </note>
          <note>
            Fru talman! Det känns något nattståndet att behöva diskutera
            förbud eller ej med Leif Carlson. Men om Leif Carlson har den
            utgångspunkten att exempelvis jag eller nykterhetsrörelsen skulle
            stå för en förbudspolitik visar det att Leif Carlson inte har
            deltagit i den här debatten på åtskilliga decennier. Jag har varit
            aktiv i nykterhetsrörelsen i 40-50 år, och jag har aldrig förespråkat
            ett förbud. Jag har konstaterat att alkoholen är ett faktum och
            finns i samhället. Det kommer vi inte ifrån, men vi måste vidta
            åtgärder.
          </note>
          <note>
            Jag tror att Robin Roos resonemang äger giltighet.
          </note>
          <note>
            Det är svårt att bli populär på alkoholpolitik. Det är omöjligt
            att klara de uppställda målen med minskad totalkonsumtion, mindre
            skador och annat om man tror att man enbart behöver ägna sig åt
            populära åtgärder. Det är faktiskt de impopulära åtgärderna som
            är de viktiga.
          </note>
          <note>
            Jag har en intressant fråga till Leif Carlson, även om han väl
            inte har rätt till någon mer replik: Vilka onödiga förbud och
            restriktioner finns det?
          </note>
          <note>
            Fru talman! Allra sist vad gäller Nya Zeeland:
          </note>
          <note>
            Vad är det som skiljer omfattningen av alkoholskadorna i Nya
            Zeeland från den som finns i Frankrike och Italien? Såvitt jag
            förstår skiljer sig de länderna inte så värst mycket från varandra
            när det gäller politiken. Skillnaden är möjligen den att nyzeeländarna
            gillar sin alkoholpolitik mycket mer än vad fransmännen gillar
            sin, men omfattningen på skadorna är ju mycket större exempelvis
            i Frankrike och Italien än vad den är i Nya Zeeland.
          </note>
          <note>
            Varför tror man att den nyzeeländska politiken så enkelt skulle
            kunna appliceras på svensk alkoholpolitik?
          </note>
          <note type="speaker">
            Anf. 120 INGER SEGELSTRÖM (s):
          </note>
          <note>
            Fru talman! Det känns roligt att få avsluta den här debatten
            genom att dela ut beröm. Jag vill tacka socialutskottet för att
            det ställt sig bakom s-kvinnornas motion So22 om att stärka frivilligorganisationernas
            roll genom bättre fördelning av medel till verksamheter inriktade
            på att förebygga, stödja och hjälpa kvinnor och barn där alkohol
            förekommer.
          </note>
          <note>
            Orsaken till att vi s-kvinnor anser att det är självklart att
            t.ex. BRIS, Rädda Barnen och kvinnojourerna får större tillgång
            till de medel som ska fördelas med anledning av den nationella
            handlingsplanen är att många av oss har varit med om att starta
            kvinnojourerna i Sverige. Många av oss har också arbetat aktivt
            med kvinnor och barn utsatta för våld, och vi vet vilken roll
            som alkoholen har i kvinnovåldet.
          </note>
          <note>
            Jag var med om att starta Alla Kvinnors Hus i
          </note>
          <note>
            Stockholm och har efter många års arbete i kvinnojouren fått
            väl dokumenterade kunskaper om hur verkligheten ser ut för många
            kvinnor och barn som är utsatta för våld eller lever under hot
            om våld.
          </note>
          <note>
            Alkholens roll i kvinnovåldet har länge varit känd, och därför
            är det nu dags att kvinnojourerna, som redan i dag arbetar med
            opinionsbildning och direkt stödjande jourverksamhet, dels får
            ökade anslag för att förebygga alkoholens skador och skapa opinion
            i frågan, dels får en bättre erkänd roll för sina kunskaper.
          </note>
          <note>
            Hitintills har av tradition mest medel till att förebygga alkoholskador
            gått till etablerade frivilligorganisationer. De behöver medel,
            och de har gjort ett bra jobb. Men, fru talman, övriga organisationer
            har hitintills fått mindre medel till sitt viktiga arbete. Nu
            ser vi fram emot riksdagens och regeringens stöd och att vi hädanefter
            kan få en bättre fördelning av medel som kommer kvinnor och barn
            till godo.
          </note>
          <note>
            Jag yrkar bifall till utskottets hemställan och till tillkännagivandet
            med anledning av s-kvinnornas motion So22.
          </note>
          <note>
            I detta anförande instämde Christina Axelsson,
          </note>
          <note>
            Laila Bjurling, Carina Adolfsson Elgestam, Ann-
          </note>
          <note>
            Marie Fagerström, Britt-Marie Lindkvist, Ronny
          </note>
          <note>
            Olander, Lisbet Calner, Mona Berglund Nilsson, Britt
          </note>
          <note>
            Bohlin, Christina Nenes, Göran Nordlander, Kerstin
          </note>
          <note>
            Kristiansson Karlstedt och Anne Ludvigsson (alla s).
          </note>
          <note type="speaker">
            Anf. 121 ELVER JONSSON (fp) replik:
          </note>
          <note>
            Fru talman! Jag vill gärna instämma i det som Inger Segelström
            säger om sambandet mellan våldet och alkoholkonsumtionen. Det
            finns anledning att vara observant på det, eftersom det drabbar
            kvinnor så illa.
          </note>
          <note>
            Eftersom Inger Segelström rimligtvis har fler kontakter med kanslihuset
            än jag, vill jag skicka med att man inte ska bli alltför himlastormande
            glad över den fördelning som antyds i betänkandet, där mer ska
            gå till kvinno- och barnorganisationer. Jag vill uppmärksamma
            regeringen på att det numera ges mindre pengar till de ideella
            opinionsbildarna totalt sett. Där behövs en förstärkning. Det
            rör sig trots allt om väldigt små pengar.
          </note>
          <note>
            Man har dessutom, som sagts tidigare här i debatten, till skillnad
            från vad som gäller för andra organisationer, förmenat nykterhetsrörelsen
            att ha hand om fördelningen av medlen. Det skulle behövas några
            miljoner till för att man ska orka leva upp till den ambition
            som man har och som förutsätts av statsmakten. Jag vill gärna
            skicka med att också detta bör tas med i resonemanget. De pengar
            som ges i dag är betydligt mindre än vad Systembolaget säljer
            på en förmiddag.
          </note>
          <note>
            Anf. 122 INGER SEGELSTRÖM (s)replik:
          </note>
          <note>
            Fru talman! Elver Jonsson hade gärna fått instämma i mitt anförande.
            Det hade inte gjort någonting. Jag tror att vi är väldigt överens.
            Jag hoppas att vi när vi nu bryter lite grann av barriärerna också
            talar om att frivilligorganisationerna, Rädda Barnen, Bris och
            kvinnojourerna har en viktig roll. Det kan också blir normen fortsättningsvis.
            Sedan får vi gemensamt se till att grupperna får de pengar till
            sitt förfogande som de behöver.
          </note>
          <note type="speaker">
            Anf. 123 TUVE SKÅNBERG (kd):
          </note>
          <note>
            Fru talman! Jag har deltagit i debatten genom att lyssna och
            uppmärksamt sett var skiljelinjerna går.
          </note>
          <note>
            Moderaterna skiljer ut sig genom en annan alkoholpolitik än vad
            övriga partier har. Då kan jag inte annat än att dra parallellen
            till det besök ute på stan på bokrean som jag precis var med om.
            Det var roligt att komma in på Akademibokhandeln och se hur folk
            vällde in nu när priserna var något sänkta. Det var köer. Bara
            jag inte missar den här debatten, som jag gärna hade velat följa,
            tänkte jag.
          </note>
          <note>
            Vi på den borgerliga sidan brukar säga: Det är ju ändå märkligt.
            Här har vi höga skatter på tobak därför att vi vill att människor
            ska röka mindre. Här har vi höga skatter på andra saker som är
            farliga därför att vi vill att människor ska undvika dem. Varför
            har vi höga skatter på arbete? Är det möjligen därför att vi vill
            att färre ska arbeta? Sedan gör vi en poäng på det, både jag och
            moderaterna.
          </note>
          <note>
            Nu är det faktiskt så att vi har höga skatter på alkohol, och
            moderaterna vill sänka skatterna. Är det möjligen därför att de
            i själva verket vill att friheten ska kunna medge att man dricker
            mer? Hur kan detta rimma med tanken på att vi ska pressa ned konsumtionen
            från sju liter per person till fem liter per person? Det är inte
            rimligt.
          </note>
          <note>
            Fru talman! Jag har motionerat tillsammans med
          </note>
          <note>
            Holger Gustafsson. I flera av mina motionsyrkanden har jag inte
            nått framgång, utan Kristdemokraterna har reserverat sig. Jag
            vill yrka bifall till reservationerna 17 och 19 under moment 12
            och 14. Det är redan yrkat bifall, men jag instämmer i det.
          </note>
          <note>
            Däremot har ingen tidigare talat om varningstexter på alkohol.
            Jag var i Åhus på Vin &amp; Sprit i förrgår och såg på produktionen,
            där det pressades ut Absolut med 66 miljoner liter om året. En
            hel del av produktionen var riktad till USA. Där fanns en varningstext
            på baksidan: Drick inte detta under graviditet. Det är inte förenligt
            med att köra bil. Denna produkt är skadlig. Det stod också en
            del andra saker som amerikanska regeringen hade satt på.
          </note>
          <note>
            Detta skulle vi också kunna sätta på i Sverige. Utskottet har
            skrivit i sin motivering att det inte är möjligt att ha dessa
            texter, eftersom det skulle strida mot
          </note>
          <note>
            EU:s bestämmelser. Det skulle vara ett tekniskt hinder. Det är
            inte mer ett tekniskt hinder än vad varningstexterna för tobak
            är. Tobaken produceras också till viss del här i Europa, och ändå
            sätter vi på varningstexterna.
          </note>
          <note>
            Det här lilla förslaget ensamt löser naturligtvis inga problem.
            Men det skulle vara en av många viktiga signaler som skulle signalera
            till konsumenterna:
          </note>
          <note>
            Denna vara måste hanteras med respekt därför att den är farlig
            och därför att den kan leda till för tidig död.
          </note>
          <note>
            Vi tror inte att man kan få någon som är alkoholist att sluta
            på grund av varningstexten. Men vi tror att det kan leda till
            en eftertanke. Det är av samma skäl som vi tror att det är viktigt
            att ha varningstexterna på tobaken.
          </note>
          <note>
            Om och om ingen har jag och Holger Gustafsson motionerat i den
            här frågan utan att få något annat svar än: Jo, det vore väl bra
            att ha en sådan varningstext, men EU tillåter det inte. Utskottet
            är fortfarande svaret skyldigt. Hur kan man då tillåta tobaksvarningstexterna?
          </note>
          <note type="speaker">
            Anf. 124 LEIF CARLSON (m):
          </note>
          <note>
            Fru talman! Tuve Skånberg ställde närmast en fråga angående höga
            skatter. Jag tror att Tuve Skånberg måste göra klart för sig att
            man inte kan dra falska paralleller. Det är inte så att bokhandeln,
            om den har för höga priser, på något sätt har konkurrens av en
            kriminell bokhandlare ute i parkerna eller på skolgårdarna.
          </note>
          <note>
            Det är alldeles riktigt att det blir svårt med arbete med hög
            beskattning på arbetskraften. Men vi kan reglera det inom landet
            genom att rörligheten över gränsen är relativt liten. Vad vi här
            står inför är precis som med tobaken, där vi har ett exempel.
            Vi höjde skatterna, vilket ledde till att vi fick en kriminell
            verksamhet. Den växte väldigt kraftigt med organiserade ligor
            och sådant, vilket har gjort att det är svårt att bli av med den
            när de väl är etablerade.
          </note>
          <note>
            Detsamma gäller på alkoholsidan. Vi kunde när landet var slutet
            ha höga skatter och också begränsa alkoholen, förutom det som
            brändes ute i buskarna.
          </note>
          <note>
            Men med de öppna gränser vi nu har är det att bjuda in organiserad
            kriminell verksamhet. Det får bli en avvägning hur högt kan man
            lägga priset och ändå få folk att acceptera det. När passerar
            man den gräns där människor blir allmänt småkriminella därför
            att det blir för frestande att köpa det billiga?
          </note>
          <note>
            Där ligger svårigheten med att göra en avvägning.
          </note>
          <note>
            Men med den stora illegala handel vi har i dag ligger vi alldeles
            uppenbarligen för högt i pris. Det finns skäl att försöka överföra
            handeln till mer legal vara i stället för att fortsätta att gynna
            den kriminella.
          </note>
          <note type="speaker">
            Anf. 125 TUVE SKÅNBERG (kd):
          </note>
          <note>
            Fru talman! Jag ska ställa frågor tillbaka till Leif
          </note>
          <note>
            Carlson. Leif Carlson är läkare och känner bättre än jag skadeverkningarna
            av både tobaken och alkoholen. Vill Leif Carlson ytterligare sänka
            priset på tobak i Sverige eftersom det fortfarande, om än i mindre
            utsträckning, förekommer smuggling? Är moderaterna och Leif Carlson
            beredda att inom EU verka för att
          </note>
          <note>
            EU:s länder höjer sina skatter så att vi får dem i paritet med
            Sveriges och även Norges?
          </note>
          <note type="speaker">
            Anf. 126 LEIF CARLSON (m):
          </note>
          <note>
            Fru talman! Det är svårt att säga hur det ska vara med tobaksskatterna
            i dag. Smugglingen har gått tillbaka, även om svårigheten finns
            att den redan är etablerad. Jag tror att det finns rätt lite att
            vinna på att justera tobaksskatterna just nu. Jag tror inte att
            en sänkning leder framåt. Någonstans uppnår man ett balansläge.
            Den slutsatsen drog man något sent.
          </note>
          <note>
            Vad gäller att höja skatterna ute i Europa på alkohol lever vi
            i en värld där vi har olika synsätt och olika kultur. Vi måste
            ha respekt för hur man ser på det inom andra delar av Europa och
            försöka hitta någon form av lämplig balansering. Jag tror att
            Sverige har större möjligheter att påverka alkoholpolitiken i
            länderna i övrigt om vi själva visar en viss öppenhet för de svårigheter
            som finns och en viss ödmjukhet för att vi kanske inte alltid
            har haft precis alldeles rätt i vår restriktiva alkoholpolitik.
          </note>
          <note>
            Det har varit ett sätt att agera förmyndare för människor på
            ett sätt som de flesta i Europa finner oacceptabelt. Vi måste
            försöka att anpassa oss något om vi ska kunna få förståelse för
            vissa synpunkter.
          </note>
          <note>
            Jag tror att det finns skäl att man i Europa gör förändringar
            som underlättar en ytterligare minskning av konsumtionen där.
            Man har sänkt den väldigt kraftigt i en del länder som jag sade,
            bl.a. i Frankrike och
          </note>
          <note>
            Italien, med 40 %, utan restriktiv politik.
          </note>
          <note>
            Det är möjligt att man behöver vidta åtgärder för att komma längre.
            Visst finns hälsoriskerna. Samtidigt vet vi att ett måttligt intag
            har betydande positiva effekter för hälsan. Allt är en fråga om
            att hitta en hygglig balansgång när vi har att göra med något
            som vi inte kommer ifrån, som alkoholen, och som innehåller potentiella
            varor men också potentiella livskvalitetshöjande effekter.
          </note>
          <note type="speaker">
            Anf. 127 TUVE SKÅNBERG (kd):
          </note>
          <note>
            Fru talman! I mina öron låter det som att Leif
          </note>
          <note>
            Carlson och moderaterna kör på två olika parallella linjer. Den
            ena linjen är den intellektuellt redbara där man säger: Vi vill
            också ha ned totalkonsumtionen.
          </note>
          <note>
            Vi vill också pressa tillbaka skadorna. Vi medger att det finns
            risker med alkoholen. Den andra linjen är:
          </note>
          <note>
            Vi vill att folk ska acceptera och t.o.m. gilla vår politik.
            Vi vill inte vara besvärliga. Vi vill inte att människor tycker
            att det är en förbudsmentalitet.
          </note>
          <note>
            Botten och grunden för svensk alkohollagstiftning är solidaritet.
            Jag skulle kunna dricka mer än vad jag gör, och många andra av
            oss i kammaren också, och ändå klara mig personligen. Jag avstår
            i solidaritet med andra. Jag vill också ställa mig bakom en alkoholpolitik
            som är restriktiv. Det gör jag inte därför att jag ska få större
            fördelar, mindre problem eller så, utan därför att människor som
            är i ett utsatt läge och har problem att med egen fri vilja avhålla
            sig ska få ett drägligare liv, och också deras familjer.
          </note>
          <note>
            För mig finns det stora paralleller med solidariteten i nykterhet
            och restriktiv alkohollagstiftning och trafikgränserna. Jag tror
            att jag kan köra fortare än vad jag gör och ändå inte köra av
            vägen. Men jag utsätter i så fall andra för större faror, och
            jag vill föregå med ett gott exempel.
          </note>
          <note>
            Jag misslyckas - visst gör jag det. Jag är inte fullkomlig i
            det avseendet. Men jag vill hellre vara en del av lösningen -
            om också liten - än en del av problemet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 10 §.)
          </note>
          <note>
            9 § Vissa arbetsrättsliga frågor m.m.
          </note>
          <note>
            Föredrogs arbetsmarknadsutskottets betänkande 2000/01:AU7
          </note>
          <note>
            Vissa arbetsrättsliga frågor m.m. (skr.
          </note>
          <note>
            1999/2000:146).
          </note>
          <note type="speaker">
            Anf. 128 HENRIK WESTMAN (m):
          </note>
          <note>
            Fru talman! Det finns brister i den nuvarande lönebildningen.
            De genomsnittliga lönekostnadsökningarna är fortsatt högre än
            i omvärlden. Den nödvändiga flexibiliteten och anpassningsförmågan
            saknas. Den regionala obalansen är betydande. I alltför liten
            utsträckning bidrar lönebildningen till att skapa balans på olika
            delar av arbetsmarknaden och till att underlätta företagens rekrytering.
            Produktivitetsökningar kan inte fastställas i förväg och de varierar
            i högsta grad mellan olika branscher och olika företag.
          </note>
          <note>
            Lönebildningen måste därför ske så decentraliserat som möjligt.
          </note>
          <note>
            Sveriges framtid ligger inte i låga löner utan i marknadsanpassade
            löner. Man bör därför inte som regeringen försöka befästa en centralt
            styrd normbildning för hela arbetsmarknaden. Det finns en tydlig
            tendens på de flesta avtalsområden att lönebildningen blir mer
            lokal. Den har blivit alltmer decentraliserad, och uppgörelser
            om t.ex. arbetstid och kompetensutveckling träffas nu direkt ute
            i företagen.
          </note>
          <note>
            När vi får en mer individuell lönesättning blir den enskilda
            individens kompetens den dominerande faktorn.
          </note>
          <note>
            Nya anställnings- och ersättningsformer kommer också. Det blir
            alltmer vanligt att medarbetare ersätts efter resultat och inte
            efter arbetad tid. Delägarlösningar blir vanligare och nya kontraktsformer
            suddar ut gamla gränser mellan anställda, uppdragstagare och ägare.
          </note>
          <note>
            Det är viktigt att hålla en absolut rågång mot statlig inkomstpolitik.
            Men det går inte att skylla hela ansvaret för lönebildningen på
            arbetsmarknadens parter. Staten är i alla avgörande hänseenden
            ansvarig för förutsättningarna för lönebildningen.
          </note>
          <note>
            Fru talman! Skattesystemet måste reformeras och skatten på arbete
            sänkas avsevärt. Inget förhandlingssystem i världen kan fungera
            om staten genom ökat skatteuttag lägger beslag på allt det utrymme
            som produktivitetsökningen skapar. Kunskap och hårt arbete måste
            löna sig bättre. Högre studier måste löna sig.
          </note>
          <note>
            Reservationslönerna - dvs. den lönenivå som krävs för att det
            ska uppfattas som mer lönsamt att arbeta än att inte arbeta -
            behöver sänkas. Arbetslöshetsförsäkringen bör ändras. Systemet
            har i dag nästan helt förlorat sin karaktär av omställningsförsäkring.
            Försäkringarna har alltmer kommit att anta formen av en sorts
            medborgarlön. Det är hög tid att nu införa en allmän och obligatorisk
            arbetslöshetsförsäkring med en s.k. bortre parentes.
          </note>
          <note>
            Konfliktreglerna måste ändras och en bättre balans måste uppnås
            mellan parterna. Det bör därför införas ett proportionalitetskrav
            för att begränsa möjligheterna till stridsåtgärder som kostar
            lite för den egna organisationen men som orsakar stor skada för
            motparten och tredje man. Vidare bör sympatiåtgärder förbjudas.
            Det är svårt att rättsligt motivera rätten till sympatiåtgärder.
          </note>
          <note>
            Fru talman! Det är osäkert om de regler som brukar kallas lex
            Britannia står i överensstämmelse med de internationella åtaganden
            som Sverige har gjort. Vi anser därför att reglerna bör tas bort.
            Vad sedan gäller den fackliga vetorätten anser vi att den kan
            kritiseras av flera olika skäl. Vetorätten hindrar sund konkurrens
            och försvårar nyetableringen av företag. Reglerna om facklig vetorätt
            bör därför upphävas.
          </note>
          <note>
            Den nuvarande arbetsrättsliga lagstiftningen är utformad efter
            1970-talets behov av arbetsmarknad, dvs. det traditionella industrisamhället.
            Förändringar på både arbetsmarknaden och i samhället i stort har
            gjort att behovet av förändringar av arbetsrätten blivit allt
            större. På arbetsmarknaden i dag råder som jag tidigare nämnt
            helt andra förhållanden. Många människor står utanför arbetsmarknaden
            eller har en svag anknytning till den. Arbetet organiseras i andra
            former än tidigare, och antalet visstidsanställningar ökar.
          </note>
          <note>
            Alltfler företag använder sig också av personal från personaluthyrningsföretag.
            Den nuvarande arbetsrättsliga lagstiftningen svarar inte mot de
            krav som förändringarna har inneburit. Lagstiftningen är också
            komplicerad och svår att överblicka. Det leder till att många
            företagare tvekar att nyanställa, vilket i sin tur leder till
            att företaget inte utvecklas och expanderar.
          </note>
          <note>
            Regeringen borde vara medveten om detta. Det har också pratats
            en hel del, men ingenting har skett -
          </note>
          <note>
            i varje fall inte någonting som på något avgörande sätt förbättrat
            förhållandena. Vi anser att det är nödvändigt och hög tid att
            arbetsrätten nu moderniseras och reformeras. En ny arbetsrättslig
            lagstiftning måste ge utrymme för ökad flexibilitet och göra det
            möjligt att träffa lokala överenskommelser anpassade till arbetstagarnas
            och företagens individuella förutsättningar.
          </note>
          <note>
            Fru talman! Det finns tankar hos majoriteten på att införa en
            lagfäst rätt till information om opinionsbildning på arbetsplatsen.
            När det finns ett intresse att få politisk information på arbetsplatsen
            borde man kunna utgå från att saken i allmänhet kan lösas i samförstånd
            mellan arbetsgivaren och arbetstagaren på den arbetsplatsen. Man
            kan konstatera i sammanhanget att varken Demokratiutredningens
            majoritet eller någon enskild ledamot av den utredningen, och
            inte heller regeringen, har tagit upp frågan såsom arbetsmarknadsutskottets
            majoritet förväntat sig.
          </note>
          <note>
            Detta kan enligt min uppfattning inte tolkas på annat sätt än
            att saken inte bedöms lämpa sig för lagreglering. Det kanske är
            någonting att tänka på innan beslut fattas här i riksdagen.
          </note>
          <note>
            Vissa länder och politiska grupperingar förordar att EU:s engagemang
            för att bekämpa arbetslösheten ska förstärkas. Vi delar givetvis
            denna strävan efter att minimera arbetslöshet och utanförskap.
            Men det är viktigt att EU fokuserar på det som är de i egentlig
            mening gränsöverskridande frågorna där EU har en uppgift och kompetens.
          </note>
          <note>
            Enligt vår mening bör den svenska regeringen inom EU verka för
            att unionens regelverk på det arbetsrättsliga området begränsas
            till vad som kan motiveras utifrån gränsöverskridande och konstaterade
            problem som snedvrider konkurrensen.
          </note>
          <note>
            Fru talman! För att företagare ska kunna bedriva en framgångsrik
            verksamhet är det viktigt att de kan anpassa den till olika förhållanden.
            I dag reglerar anställningsskyddslagen vilka anställningsformer
            som är tillåtna och under vilka förutsättningar de får användas.
            Vi anser att man i stället i så stor utsträckning som möjligt
            bör överlåta detta till den enskilda arbetsgivaren och arbetstagaren.
            Stelbenta regler hämmar flexibiliteten och leder till ökade kostnader
            och mer byråkrati. De motverkar dessutom nyanställningar.
          </note>
          <note>
            I samband med utskottsbehandlingen av den nya anställningsformen
            överenskommen visstidsanställning motsatte vi oss de olika föreslagna
            begränsningsreglerna. Vi ansåg att begränsningsreglerna skulle
            komma att motverka syftet med införandet av anställningsformen,
            dvs. att underlätta nyanställningar. Våra farhågor har besannats.
            Den nya anställningsformen har i huvudsak blivit ett fiasko. Behovet
            av att underlätta nyanställningar kvarstår dock. Vi föreslår därför
            att riksdagen begär av regeringen att snarast återkomma med förslag
            om borttagande av begränsningsreglerna i den här anställningsformen.
          </note>
          <note>
            Fru talman! Vi är principiella motståndare till specialdomstolar
            och partssammansatta sådana. Enligt vår mening bör sådana inte
            förekomma. Det har i den praktiska rättstillämpningen visat sig
            att domstolar som tillförs ledamöter som företräder särintressen
            har en tendens att inte bara tillämpa gällande lag utan att också
            fylla ut och skapa lag. Detta leder till mindre förutsebarhet,
            och därmed äventyras rättssäkerheten. Arbetsdomstolens funktioner
            bör därför övertas av det allmänna domstolsväsendet.
          </note>
          <note>
            Vi konstaterar slutligen att skråväsendet lever vidare i hamnarna
            i form av det s.k. stuverimonopolet.
          </note>
          <note>
            Detta leder till dyra stuveriorganisationer och orationella hanteringsmetoder.
            Vi anser att man därför snarast bör avveckla det svenska stuverimonopolet
            och anpassa hamnverksamheten till EU:s konkurrensregler.
          </note>
          <note>
            När jag ändå är inne på hamnarna ligger det nära till hands att
            också ta upp de speciella arbetsrättsliga regler som i dag gäller
            för sjöfarten, t.ex. bestämmelser om sjuklön och arbetstid. Dessa
            bestämmelser har historiska orsaker men saknar i dag betydelse.
            Vi anser därför att dessa bestämmelser bör anpassas till de generella
            bestämmelser som gäller för svensk arbetsmarknad i övrigt.
          </note>
          <note>
            Fru talman! Jag står givetvis bakom alla våra reservationer,
            men för tids vinnande yrkar jag bifall endast till vår reservation
            nr 1.
          </note>
          <note type="speaker">
            Anf. 129 HANS ANDERSSON (v):
          </note>
          <note>
            Fru talman! Vi behandlar i dag arbetsmarknadsutskottets betänkande
            AU7. Det är ett motionsbetänkande, där en serie motioner från
            allmänna motionstiden tas upp.
          </note>
          <note>
            Jag vill redan nu passa på att yrka bifall till reservation nr
            9. I övrigt yrkar jag bifall till utskottets hemställan.
          </note>
          <note>
            Arbetsrätten är så viktig. Den är viktig för individen i arbetslivet,
            för att ens rättigheter ska tas till vara, för att en rimlig trygghet
            ska föreligga, för att man som arbetstagare ska ha ett rimligt
            inflytande.
          </note>
          <note>
            Den är viktig för kollektivet. Den är helt enkelt en grundbult
            vad gäller makt i samhället, och därmed är den viktig för hela
            samhället.
          </note>
          <note>
            Under 90-talet har vi sett en tillbakagång när det gäller arbetsrätten.
            En mängd nya problem har uppkommit. Det har varit svårt att försvara
            syftet med den gamla arbetsrätten därför att arbetslivet har förändrats.
            Det har spritts en serie myter om att en arbetsrätt som ger trygghet
            till de anställda innebär att man inte kan ha tillväxt - då fungerar
            inte ekonomin, och då drabbas sysselsättningen. Man har varit
            tillbakaträngd i arbetslivet under massarbetslösheten, och det
            gör att vi har mycket att ta igen när det gäller arbetsrätten.
          </note>
          <note>
            Under 90-talet har vi haft diskussioner här i riksdagen där Socialdemokraterna
            ofta har sagt "nej, det är bra som det är - vi rör ingenting".
            Det var i skräck för den kampanj mot dagens arbetsrätt som SAF
            har stått för och som borgerligheten har kopplat på.
          </note>
          <note>
            De borgerliga partierna, med lite olika schatteringar, har sagt
            att arbetsrätten inte fungerar, att vi får riva ned den, att vi
            måste individualisera rättigheterna. En serie förslag som angriper
            kollektivavtalsrätten och även lagstiftning som LAS, MBL, förtroendemannalagen
            har lagts fram.
          </note>
          <note>
            Vänsterpartiet har velat förstärka de arbetandes rättigheter
            och inflytande över den här perioden. Vi har inte sett arbetsrätten
            som ett problem för tillväxt och sysselsättning. Vi har sett en
            serie nya problem uppkomma genom globaliseringen, genom marknadsutsättningen,
            som är mycket hårdare i dag än tidigare, genom att man har brutit
            upp stora företag och koncerner och bildat små företag. Stora
            kommunala enheter har blivit små kommunala enheter, sammanhållna
            nästan som en koncern.
          </note>
          <note>
            Anställningskontrakten har förändrats, som Henrik Westman var
            inne på. Men detta innebär stora problem för den enskilde. Otryggheten
            har ökat. Talet om påsar över huvudet hörde vi aldrig talas om
            förrän massarbetslösheten hade gripit tag i vårt samhälle.
          </note>
          <note>
            Människor vågade inte yttra sin mening. Vi från
          </note>
          <note>
            Vänstern tror att det är djupt skadligt för arbetslivet, för
            individen, för sociala relationer och för hela samhällsutvecklingen.
          </note>
          <note>
            Därför finns det ett starkt behov av att förstärka arbetsrätten.
          </note>
          <note>
            Vi har motionerat ett flertal gånger under slutet på
          </note>
          <note>
            90-talet, och flera av våra motioner resulterade under förra
            riksmötet i beslut om utredningar. Det gäller en utredning allmänt
            sett om arbetsrätten. Det kan handla om arbetstagarbegreppet:
            vad är skillnaden på arbetstagaren och uppdragstagaren? Arbetsrätten
            bygger i dag på arbetstagarbegreppet. Den ska kunna ta fasta på
            korttidsanställningarnas problematik. Vad har man för användning
            av turordning om man inte är fast anställd utan korttidsanställd?
            Då är man inte med i någon turordning. Hur fungerar föräldraförsäkring,
            föräldrarättigheter och att komma tillbaka till jobbet om man
            bara haft en korttidsanställning? Det gäller integritetsfrågorna,
            med e-mail och data, och ökade drogtest. Jag nämnde yttrandefrihetsfrågorna.
          </note>
          <note>
            En stor mängd nya frågor måste ha sin lösning, och jag tycker
            att utgångspunkten ska vara precis den som fanns tidigare: se
            till att människor har trygghet!
          </note>
          <note>
            Då vågar de delta i arbetslivet med liv och lust, och då vågar
            de ställa om - omställning behövs i föränderliga tider.
          </note>
          <note>
            Trygghet och inflytande är utvecklingens och tillväxtens bäste
            vän. Alltså: förnya arbetsrätten!
          </note>
          <note>
            I betänkandet står det många kloka saker som avser yttrandefrihetsfrågorna,
            demokratiska rättigheter, rätt till politisk information, integritetsfrågor
            och mycket annat. Vi står helt bakom det. Sedan får vi se vad
            som kommer ur dessa utredningar. Jag förutsätter att det kommer
            utredningsförslag som kan omvandlas till politiska förslag som
            faktiskt kommer att gagna trygghet och inflytande för arbetstagarna
            och inte bidrar till att riva upp det vi har uppnått under 70-
          </note>
          <note>
            talet.
          </note>
          <note>
            Lönebildningen behandlas här. Den diskuterade vi oerhört noggrant
            tidigare. Vi får väl se vad som händer. Hittills går det ganska
            bra. Det sluts långsiktiga avtal. Avtalen har hittills legat på
            en nivå som är väl förenlig med vad den ekonomiska tillväxten
            kräver.
          </note>
          <note>
            Henrik Westman sade att Sverige även på senare år har högre löner
            än vad man har i Europa. Jättebra!
          </note>
          <note>
            Ska vi inte gratulera varandra till att vi kan ha bättre löner,
            bättre produktivitet och lägst inflation i Europa? Är det en målsättning
            att ha låga löner?
          </note>
          <note>
            Det är höga skatter också. Desto bättre - då kan vi finansiera
            en välfärd som ger rättvisa åt människorna.
          </note>
          <note>
            Vi ska vara glada över att vi kan ha en sysselsättningstillväxt,
            samtidigt som vi har kraftig reallönetillväxt, samtidigt som vi
            genererar skatteunderlag som duger för att förbättra svensk ekonomi.
          </note>
          <note>
            Hittills har vi i årets avtalsrörelse sett avtal som har gått
            i hamn ganska lätt. Vi har inte sett några stora strider. Vi vet
            inte riktigt vad det nya medlingsinstitutet kan duga till. Jag
            vill bara varna för att det får en alltför normerande roll. Vi
            menar att parterna har det fulla ansvaret för sina förhandlingar
            och för det materiella resultatet. Det gjordes en del förändringar
            som innebar att man kunde förskjuta stridsåtgärder osv., men i
            grunden bär parterna på alla rättigheter som avser konflikter
            och sådant för att få till stånd ett avtal. Hittills har det gått
            bra. Förhandlingsordningsavtal har träffats på praktiskt taget
            hela det offentliga området sedan propositionen om lönebildning
            antogs häromsistens.
          </note>
          <note>
            Moderaternas syn på de här frågorna har jag väldigt svårt att
            förstå. Det blir ingen sysselsättningstillväxt i de nya företagen,
            säger de. Det är ju där vi har haft den, inte i de gamla företagen.
            Det är i de nya små företagen, framför allt i tjänstesektorn.
            Tyvärr har vi inte haft den i offentlig sektor, och därför har
            vi också så stora otillfredsställda behov där.
          </note>
          <note>
            Den tredje punkten jag tänkte ta upp är tidsbegränsade anställningar.
            Det brukar de borgerliga partierna vilja ha ännu mer av. Längre
            provanställningar vill Kristdemokraterna ha den här gången. De
            vill ha längre tider för behovsanställningar på upp till två år
            om det är så att det finns arbetsanhopning.
          </note>
          <note>
            Det ökar flexibiliteten. Ja, det kan man väl säga.
          </note>
          <note>
            Det är ett slags extremt arbetsgivarperspektiv - anställd just
            in time utan rättigheter och utan trygghet.
          </note>
          <note>
            Men vad innebär det för den anställde? Det innebär social osäkerhet,
            svårigheter att få lån, svårigheter att veta vad man har för inkomst
            och dålig försörjning. Det är ett socialt handikapp. Jag får lägre
            sjukersättning. Jag har lägre a-kassa när jag väl blir utan jobb.
            Det återverkar på mina pensionstillgångar i framtiden.
          </note>
          <note>
            Det är som om a-kassan därmed ska subventionera vissa branscher.
            Det här gäller för övrigt också deltider. För den som jobbar lite
            varje dag i form av deltid eller den som jobbar och sedan gör
            uppehåll några veckor får a-kassan eller något annat statligt
            försörjningssystem komma till hjälp. Jag tycker att det är en
            osund utveckling.
          </note>
          <note>
            Nästan alla arbetsrättsliga rättigheter försvinner.
          </note>
          <note>
            LAS har ingen funktion vad gäller turordning när jag har korttidsanställning.
            Inflytandet är lika med noll.
          </note>
          <note>
            Jag saknar den fackliga gemenskapen.
          </note>
          <note>
            Men det är ju så bra, därför att det ger upphov till nya jobb!
            Det är en språngbräda till nya fasta jobb.
          </note>
          <note>
            Institutet för arbetsmarknadspolitisk utvärdering kom för några
            veckor sedan med en forskningsrapport - Språngbräda eller segmentering
            - där man går igenom olika typer av korttidsanställning: provanställning,
            vikariatsanställning, behovsanställning och säsongsarbete. Så
            listar man upp vilka människor som finns i vilka fållor och ser
            vilka effekterna är. Arbetslivsinstitutet har gjort något motsvarande
            tidigare och tittat på hälsoeffekter. Man finner att otrygghet
            skapar ohälsa, stress och sjuklighet. Man finner att de som är
            behovsanställda och har korta anställningar inte alls övergår
            till fasta anställningar i någon vidare omfattning. Det är segmentering
            som gäller.
          </note>
          <note>
            Vilka är det? Jo, det är kvinnor. Det är ungdomar.
          </note>
          <note>
            Det är invandrare. De har en extrem överrepresentation i de anställningsformer
            som leder till dåliga resultat för individen och, vill jag påstå,
            för samhället.
          </note>
          <note>
            Är Henrik Westman bekymrad över detta? Nej.
          </note>
          <note>
            Dagens verklighet är ingen utgångspunkt i den arbetsrättsliga
            diskussionen. Är det ett bekymmer att inte våga prata, att vara
            otrygg i anställningen, att inte kunna ta lån för en bostad för
            att man inte vet vad man ska tjäna och att inte få fast förankring?
          </note>
          <note>
            Jag ser att det är skiktat efter klass och kön. Det gäller kvinnor,
            de som har kommit senast till Sverige på invandrarbas och ungdomar
            mellan 20 och 25 år.
          </note>
          <note>
            Jag hade varit tvåbarnsfar länge när jag var 25. Undra på att
            vi föder få barn i Sverige i dag när unga kvinnor, till största
            delen, går på otrygga jobb.
          </note>
          <note>
            Slutsatsen av en genomgång av korttidsanställningarnas problematik,
            tycker jag, är att det bygger mycket på myter om att det är jättebra
            och att folk vill ha det. Det är fel. Alla enkätundersökningar
            visar att folk inte vill ha det - inte ens ungdomar. Man vill
            ha fasta anställningar. Jag och Vänsterpartiet tycker att anställningsbegreppet
            ska ha den karaktären. Att vara anställd är att vara anställd
            tills vidare på heltid.
          </note>
          <note>
            Men det finns ju kortvariga jobb. Ja visst - då avtalar vi ned
            tiden. Det finns ju vikariat. Ja visst, men låt det bli en saklig
            prövning av om det ska vara andra anställningsformer än tillsvidareanställning
            på heltid.
          </note>
          <note>
            Utskottet tycker i betänkandet att det ligger mycket i detta
            och förutsätter att den arbetsrättsliga utredning som ALI har
            hand om tar itu med dessa saker.
          </note>
          <note>
            Man har i uppdrag att titta på korttidsanställningarnas problematik.
            Men vi tycker att regeringen skulle ha gett ett uppdrag - ett
            tilläggsdirektiv - som klart sade ifrån. Kom med ett lagförslag
            i enlighet med vad jag nyss har argumenterat för.
          </note>
          <note>
            Därvidlag är det samma situation när det gäller deltider. Där
            gjorde vi en instats 1996 för att omvandla vikariat. Det räckte
            inte till. Vi sade att de inte kommer att räcka till. Vi föreslår
            en skärpning av de reglerna, men det räcker inte till. Fortfarande
            har vi ett deltidsarbetslöshetsproletariat, skulle jag vilja säga,
            och det är till 80 % könsbestämt. Det är kvinnor.
          </note>
          <note>
            Därav reservation nr 9. Avsikten med den är att få en bättre
            beredning av ett lagförslag om hur man kan skapa trygga anställningar
            och på vilket sätt man gör undantag från det. Vi vill se sakliga
            skäl. Det är också skälet till att vi har en reservation som jag
            för tids vinnande inte yrkar bifall till men naturligtvis står
            bakom, nämligen reservation 13, där vi menar att man ska ta bort
            den godtyckliga regeln om överenskommen visstidsanställning. Vi
            var emot den när den kom
          </note>
          <note>
            1996. Vi sade att den inte kommer att ha någon verkan. Snarare
            kommer den i vissa fall att kunna leda till rättsövergrepp mot
            den enskilde, och framför allt öppnar den porten för ett godtycke.
            Det är ingen diskussion om varför man ska ha kortare anställningsformer.
          </note>
          <note>
            Jag tycker att alla skäl efter utvärderingar pekar på att den
            ska tas bort. Jag tror att den socialdemokratiska gruppen egentligen
            tycker som jag, men det finns väl lite prestige i frågan än så
            länge. Vi får hoppas att utredaren kan hjälpa oss på traven.
          </note>
          <note>
            När det gäller reservationerna tycker jag att de enbart uttrycker
            en vilja att försämra arbetsrätten sett ur löntagarperspektiv
            och införa en serie godtycke.
          </note>
          <note>
            Man visar en total brist på förståelse för kollektivavtalsprincipen
            och för att vi har vetoregler för att eliminera osund konkurrens
            genom osunda företag som inte lever upp till de regler som ska
            finnas på svensk arbetsmarknad. Varje utvidgning av rättigheterna
            avvisas. I stället vill ni individualisera alla avtal.
          </note>
          <note>
            Det är som om ni inte förstår vilken maktrelation som skulle
            ha rått mellan arbetsgivare och arbetstagare om man inte hade
            lagstiftning och kollektivavtal och om man inte hade en stark
            fackföreningsrörelse i botten. Det är som om ni tror att det är
            som att köpa och sälja vilken vara som helst. Det handlar faktiskt
            om en total maktobalans till arbetsgivarens eller arbetsköparens
            fördel. Det är det arbetsrätten ska vara till för att eliminera.
          </note>
          <note>
            Jag yrkar bifall till reservation 9.
          </note>
          <note type="speaker">
            Anf. 130 MAGNUS JACOBSSON (kd):
          </note>
          <note>
            Fru talman! Majoriteten, med socialdemokraterna i spetsen, sjunger
            alltsomoftast framgångens lov. Vad helst man företar sig kvittrar
            man glatt om sina väldiga framgångar. Sällan - ja, nästan aldrig
            - hör vi några självkritiska molltoner, utan allt besjungs i en
            glädjens serenad.
          </note>
          <note>
            De är inte så konstigt att den enskilda människan ute på landsbygden
            känner att han eller hon inte hör hemma i den rödgröna rörans
            verklighetsuppfattning.
          </note>
          <note>
            Var finns insikten, och var finns åtgärderna för att hjälpa de
            700 000 som är arbetslösa eller som vill arbeta mer än i dag?
            Var finns åtgärderna för att glesbygden ska slippa bidragsberoende
            och genom exempelvis flexiblare arbetsrätt få möjlighet att själv
            vända trenden och skapa jobb i sin egen hembygd? Vad ämnar majoriteten
            göra för att förbättra matchningen, så att de 16 % av arbetskraften
            som är arbetslös eller vill jobba mer ska få dessa möjligheter?
            När tänker majoriteten sluta med att placera oppositionsförslag
            i diverse mer eller mindre seriösa utredningar, samtidigt som
            man förklarar att allt är väl?
          </note>
          <note>
            Fru talman! För oss kristdemokrater finns det framför allt tre
            viktiga vägar som på sikt kommer att leda till en bättre fungerande
            arbetsmarknad, där både glesbygdens och storstadens behov av arbetskraft
            säkras.
          </note>
          <note>
            För det första måste det ske en satsning inom utbildningsområdet.
            Där är det viktigt att vi ser helheten och investerar i framtidens
            välstånd alltifrån första klass till den sista dagen på universitetet
            eller högskolan. Men förutom dessa grundläggande investeringar
            i kunskap måste samhället underlätta för omskolning, matchning,
            validering, lärlingssystem och utbildningskonto, m.m. Genom en
            helhetssyn inom utbildningsområdet, där man ser både till grundutbildning
            och möjligheten till omskolning, garanterar vi ett bra arbetskraftsutbud.
          </note>
          <note>
            Nästa stora fråga som avgör framtidens arbetsmarknad är skattesystemet.
            Det måste löna sig att jobba. Utbildning, omskolning och vidareutbildning
            måste leda till konkret resultat i lönekuvertet. Den kristdemokratiska
            skattepolitiken, som prioriterar sänkt skatt på jobb, är således
            en av de absolut viktigaste arbetsmarknadsåtgärderna. Framför
            allt är det viktigt för glesbygden med en sund skattepolitik,
            då det ger bättre förutsättningar för det lokala näringslivet
            att erbjuda jobb. Storstadsregionerna har andra komparativa fördelar,
            vilket gör att de har större förutsättningar att klara dagens
            höga skattetryck.
          </note>
          <note>
            Det tredje politiska område som avgör framtidens arbetsmarknad
            är givetvis arbetsrättslagstiftningen.
          </note>
          <note>
            Fru talman! Inom detta viktiga område vill vi kristdemokrater
            se ett antal viktiga förändringar. Men innan jag går in på dessa
            vill jag börja med att slå fast att för oss kristdemokrater är
            det självklart att vi ska ha en fungerande arbetsrättslagstiftning
            som tar hänsyn till de anställdas rättmätiga krav på likabehandling
            och trygghet samtidigt som lagen respekterar arbetsgivarens behov
            av flexibilitet och möjlighet till snabba förändringar.
          </note>
          <note>
            Dagens lagstiftning har tyvärr landat i en situation där arbetsgivarna
            upplever att deras möjligheter till flexibilitet är begränsade.
            Många småföretagare upplever också att lagen är krånglig och svåröverblickbar.
            Det är därför enligt vår mening viktigt att man ser över den nuvarande
            lagstiftningen. För att vi ska få en modern och bra lagstiftning
            borde en parlamentarisk utredning se över de nuvarande lagarna.
          </note>
          <note>
            Men i väntan på att även regeringssidan inser vikten av en samlad
            utredning, i stället för alla miniutredningar man för tillfället
            håller på med, anser vi att man ska förbjuda sympatiåtgärder och
            ställa krav på att stridsåtgärder ska ha en rimlig proportionalitet
            i förhållande till den skada de förorsakar både företag och tredje
            man. Vi vill också ha förändrade turordningsregler och ett avskaffande
            av den fackliga vetorätten. Genom denna typ av förändringar, tillsammans
            med de tidigare nämnda utbildnings- och skatteförändringarna,
            kommer arbetslösheten och flaskhalsproblematiken att minska.
          </note>
          <note>
            Fru talman! Förutom dessa viktiga frågor måste jag bara beröra
            ytterligare ett par ämnen som är viktiga för att vi ska lyckas
            skapa en fungerande arbetsmarknad.
          </note>
          <note>
            Först gäller det AMV:s och arbetsförmedlingarnas nuvarande regler
            och arbetssätt. Det är inte bra med dagens situation där det existerar
            ett trettiotal olika arbetsmarknadspolitiska program. Vi kristdemokrater
            har vid ett flertal tillfällen pekat på behovet av förändringar
            som gör att det införs färre åtgärder och tydligare regler. Detta
            skulle underlätta för verket, arbetsförmedlingarna, företagarna
            och framför allt den arbetslöse själv.
          </note>
          <note>
            Det är också viktigt att vi alla följer arbetet med de nya individuella
            handlingsplanerna så att den enskilde arbetssökande verkligen
            får det stöd man behöver och har rätt till.
          </note>
          <note>
            Vad det gäller det nyinrättade medlingsinstitutet anser vi att
            det är ett bra försök att skapa förutsättningar för en fungerande
            löneutveckling. Men vad det gäller förändringen kring vem som
            ska ha ansvar för insamlandet av relevant statistik ser vi ingen
            anledning till att detta skulle flyttas bort från SCB. Enligt
            vår mening är det snarare en fördel om statistiken samlas in på
            liknande sätt som tidigare.
          </note>
          <note>
            Fru talman! Vi kristdemokrater har med viss förvåning konstaterat
            att den enda motion som utskottsmajoriteten tillstyrker är ett
            förslag om politisk information på betald arbetstid. Detta är
            ytterligare en helt irrelevant regel som knappast kan anses vara
            en arbetsmarknadspolitisk fråga. Denna typ av information ska
            givetvis ske utifrån frivillighet. Man måste också fråga sig varför
            just politisk information ska ha ett lagstadgat skydd. Finns det
            andra behjärtansvärda informationskampanjer som majoriteten vill
            lagstifta kring inom just arbetslivet?
          </note>
          <note>
            Fru talman! Medan regeringskoalitionen fortsätter att sjunga
            välgångens lov frågar de arbetssökande och företagen efter konkreta
            åtgärder som leder till en bättre fungerande arbetsmarknad. Men
            majoritetens svar på alla oppositionens förslag går lätt att sammanfatta
            med ett ord: utredning.
          </note>
          <note>
            Detta svar hittas för första gången redan på s. 1
          </note>
          <note>
            under stycket Sammanfattning: "Övriga motioner avstyrks huvudsakligen
            med motiveringen att man inte bör föregripa resultatet av ett
            antal utredningar."
          </note>
          <note>
            Nästa gång kommer det vid Allmänna arbetsrättsliga frågor m.m.,
            där det står att frågan "bör övervägas av en utredning". Vid Visstidsanställningar
            m.m. heter det att utskottet "hänvisar i huvudsak till en pågående
            utredning".
          </note>
          <note>
            På detta sätt skulle man i och för sig kunna sammanfatta större
            delen av regeringens och majoritetens politik. För tids vinnande
            och av andra skäl tycker jag dock att det räcker med dessa exempel.
          </note>
          <note>
            Fru talman! Jag står givetvis bakom kristdemokraternas samtliga
            reservationer, men för tids vinnande yrkar jag bifall enbart till
            reservation 2.
          </note>
          <note type="speaker">
            Anf. 131 HANS ANDERSSON (v) replik:
          </note>
          <note>
            Fru talman! För det första målar jag inte alls allt i ljusa färger.
            Jag sade tvärtom att vi har ett misslyckat decennium bakom oss,
            där massarbetslösheten gjort att de här frågorna inte har kunnat
            drivas och där en mängd nya problem har uppstått. De problem som
            handlar om yttrandefrihet, anställningstrygghet, anställningsformer
            och allt detta jag nämnde är ju frågor som nu äntligen utreds
            för att vi ska nå ett resultat.
          </note>
          <note>
            Jag är glad därför att det sker på grundval av motioner som vi
            har väckt, både när det gäller yttrandefrihetsfrågor, när det
            gäller integritetsfrågor och när det gäller de allmänna arbetsrättsliga
            frågorna. Därför är det väl inte så mystiskt att man hänvisar
            till att dessa utredningar pågår och kommer att avlämna resultat
            under året.
          </note>
          <note>
            För det andra konstaterar jag att varje förslag kristdemokraterna
            ställer urholkar arbetstagarnas ställning och fackföreningsrörelsens
            position. Detta är inte att gynna arbetstagare vare sig i glesbygd
            eller i storstad.
          </note>
          <note>
            När det gäller korttidsanställningar vill jag ställa en fråga.
            Ni vill ju utvidga dem samtidigt som varje utredning talar om
            vilka problem de innebär, hur de har marginaliserat stora grupper
            på svensk arbetsmarknad och hur de tenderar att segmentisera arbetsmarknaden.
            Vad har Magnus Jacobsson att säga om detta?
          </note>
          <note type="speaker">
            Anf. 132 MAGNUS JACOBSSON (kd) replik:
          </note>
          <note>
            Fru talman! Hans Andersson får ursäkta, men alltsomoftast när
            man lyssnar på er är det inte bilden av probleminsikt som lyser
            fram. Bilden är tyvärr en viss, låt oss använda ordet, självgodhet.
          </note>
          <note>
            När det nu gäller de konkreta frågorna är ju dilemmat hos er
            i Vänsterpartiet att ni står väldigt fast på just vänster ben.
            Ni får aldrig ned högerbenet i backen, för ni ser i princip bara
            två problem: tryggheten och långtidsarbetslösheten. Men dilemmat
            är ju: Vad är det för trygghet att inte få jobb? Det är där den
            kristdemokratiska politiken hänger ihop. Vi försöker stå på både
            höger och vänster ben. Självklart vill vi ha trygghet. Men den
            största tryggheten finns i att få jobb, och då hänger detta samman:
            utbildningspolitik, skattepolitik och arbetsmarknadsregler.
          </note>
          <note type="speaker">
            Anf. 133 HANS ANDERSSON (v) replik:
          </note>
          <note>
            Fru talman! Det där var inte särskilt begripligt.
          </note>
          <note>
            Jag är inte självgod, men jag säger så här: Om någon säger att
            med dagens arbetsrätt och skatteregler får vi ingen sysselsättningstillväxt
            svarar jag: Vi har en rekordartad sysselsättningstillväxt. Om
            någon säger att lönebildningen med vår typ av kollektivavtal är
            omöjlig och leder till elände svarar jag: Det har under senare
            år lett till den lägsta inflationen i Europa, till den högsta
            tillväxten i Europa och till den bästa utveckling av realinkomster
            vi haft på lång tid.
          </note>
          <note>
            Vi hade ett väldigt dåligt läge i början av 90-talet.
          </note>
          <note>
            Men så här är det. Det är inte jag som är självgod, utan så är
            det.
          </note>
          <note>
            Däremot är det utomordentligt stora problem vi kan se. Jag ser
            dem också på lönebildningens område, framför allt därför att lönespännvidden
            ökar.
          </note>
          <note>
            Vi tar inte igen lönediskrimineringen av kvinnor.
          </note>
          <note>
            Under den senaste femårsperioden har manliga tjänstemän inom
            industrin ökat sina löner med 33 %.
          </note>
          <note>
            Kvinnliga kommunalarbetare har ökat sina löner med
          </note>
          <note>
            19 %. För mig är det ett jätteproblem. Jag ser ingenting i era
            motioner eller reservationer som ens andas om att det är något
            problematiskt. Ingen synpunkt har ni på detta.
          </note>
          <note>
            Må vara att Magnus Jacobsson står på båda benen här. Jag är tacksam
            för det, så att han inte ramlar omkull. T.o.m. jag står på både
            vänster och höger ben. Men, jag tror att man måste välja sida
            i politiken.
          </note>
          <note>
            Det har ni tyvärr gjort, även om ni står på två ben. Ni står
            på den högra sidan, arbetsgivarsidan. Ni står inte på rättvisesidan.
            Det är en viss tragik för ett kristdemokratiskt parti, därför
            att jämlikhet och rättfärdighet borde vara utgångspunkten för
            det politiska tänkandet.
          </note>
          <note type="speaker">
            Anf. 134 MAGNUS JACOBSSON (kd) replik:
          </note>
          <note>
            Fru talman! 700 000, eller 16 %, vill ha mer jobb,
          </note>
          <note>
            Hans Andersson. De har inte fått det än. Jag gläder mig oerhört
            mycket över att arbetslösheten har gått ned. Men med internationella
            mått mätt är vi fortfarande på 5,7 %. När jag gick ur gymnasiet
            var det
          </note>
          <note>
            2 %. Vi har fortfarande en hög arbetslöshet. Framgångarna beror,
            mycket riktigt, på det Hans Andersson sade. Vi utgick från ett
            ännu värre läge. Men det dåliga blir inte bra för att det kom
            från något som var sämre. Det dåliga är och förblir dåligt.
          </note>
          <note>
            Vi har i våra motioner pekat på flaskhalsproblem.
          </note>
          <note>
            Vi har i våra motioner pekat på en tudelning, Hans
          </note>
          <note>
            Andersson. Hur ska vi göra med invandrarna för att de ska få
            komma in på arbetsmarknaden? Vad ska vi göra med kvinnorna? Vad
            ska vi göra mellan stad och land? Vårt svar är fortfarande delat
            på tre mycket viktiga bitar: Vi måste se på utbildning, vi måste
            se över skattereglerna och vi måste se över arbetsrättslagstiftningen.
            Då måste det innebära någon form av viktning mellan arbetsgivare
            och arbetstagare.
          </note>
          <note>
            Jag förstår Hans Anderssons frustration när vi säger att arbetsgivarna
            behöver får det lite lättare. Det är inte samma sak som att inte
            bry sig. Skillnaden mellan Hans Andersson och mig är att jag bryr
            mig.
          </note>
          <note>
            Därför vill jag se en förändring.
          </note>
          <note>
            Anf. 135 MARGARETA ANDERS-
          </note>
          <note>
            SON (c):
          </note>
          <note>
            Fru talman! Arbetsrätten behöver kontinuerligt ses över. Förhållandena
            på arbetsmarknaden förändras ständigt, och därför behöver regelverket
            också ses över kontinuerligt. EU-medlemskapet medför att vi behöver
            en större samklang med de regler som råder i det övriga Europa.
            Därmed är det inte sagt att det alltid är svenska regler som ska
            ändras. Å ena sidan ligger det ett stort ansvar på regeringen
            att arbeta för att de regler som finns i Sverige införs i andra
            delar av Europa om vi har bättre arbetsförhållanden här än de
            som råder i andra EU-länder. Inom jämställdhetsområdet behöver
            å andra sidan Sverige ta efter vad som sker på EU-nivå.
          </note>
          <note>
            Morgondagens arbeten kräver andra regler än dagens. Albert Einstein
            sade vid något tillfälle att det behövs en förmåga till nytt tänkande
            för att lösa de problem som gårdagens tankar ställt till med.
            Det stämmer i hög grad även på arbetsmarknadslagstiftningen.
          </note>
          <note>
            Centerpartiets motioner i ämnet har behandlats i samband med
            bl.a. budgetpropositionen. Därför har jag inga egna motioner att
            stödja mina reservationer på. Däremot har andra borgerliga partier
            motioner som vi kan instämma i eftersom de har samma eller liknande
            innehåll som de Centermotioner som redan har behandlats.
          </note>
          <note>
            Proportionaliteten i stridsåtgärder är en sådan regel som behöver
            omprövas. I dagens verksamheter är i stort sett alla arbetstagare
            någon form av nyckelpersoner. Att ta ut några få arbetstagare
            i strejk eller blockad kan leda till stora förluster för motparten
            och även för tredje man, även om det inte leder till stora kostnader
            för den egna organisationen. Denna regel bör tillsammans med andra
            regler ses över i en allmän översyn av arbetsrätten. De lagar
            och avtal som i dag gäller passar inte för alla verksamhetsformer
            som finns i dag. Uthyrningsföretag, soloföretagande och projektanställningar
            leder till problem för vissa grupper. Där kan lagstiftningen t.o.m.
            behöva skärpas.
          </note>
          <note>
            Trygghetssystemen med t.ex. a-kassa är inte avpassade för den
            formen av arbete. Det finns många människor - Magnus Jacobsson
            sade för en stund sedan
          </note>
          <note>
            700 000 - som inte kommer in i systemet. Vi behöver se till att
            de människorna kommer in i systemet och får känna trygghet precis
            som alla vi andra. Lagen om föräldraledighet och andra lagar som
            ger rätt till tjänstledighet behöver ses över för att alla ska
            omfattas av de förmåner de lagarna ger. Mycket av detta håller
            på att utredas under detta år och kommer förhoppningsvis att leda
            till propositioner med förslag till ändring av lagstiftningen
            i de fall det är lämpligt.
          </note>
          <note>
            På andra områden behöver flexibiliteten bli större, inte minst
            behövs det i olika sammanhang överenskommelser på lokala plan
            mellan arbetsgivare och arbetstagare.
          </note>
          <note>
            Vi avstyrker förslaget i betänkandet att utreda rätten till politisk
            information. Vi tror inte att det finns behov av en sådan lagstiftning.
            Vi tror att det finns möjligheter att lösa detta genom överenskommelser
            mellan arbetsgivare och arbetstagare utan att behöva lagfästa
            detta.
          </note>
          <note>
            Fru talman! Jag yrkar bifall till reservation nr 5.
          </note>
          <note type="speaker">
            Anf. 136 ELVER JONSSON (fp):
          </note>
          <note>
            Fru talman! "Svenska välfärden byggdes av företag, stat och starka
            fackliga organisationer i samspel.
          </note>
          <note>
            Vi som medlemmar i facket spelade en viktig roll i detta bygge."
          </note>
          <note>
            "Den nya tekniken bjuder oss på nya utmaningar och ny stimulans
            i jobbet. För många av oss har jobbet blivit rikare. Men för andra
            har arbetsförhållandena försämrats när bemanning skurits ned och
            arbetstakten ökar."
          </note>
          <note>
            "Vi vill bejaka lösningar i arbetslivet som stärker den enskildes
            ställning och utgår från att olika människor vill olika saker
            under olika tidsperioder. Vi tror att regelsystem i arbetslivet
            ska utgå från detta och ge stort utrymme för flexibla lösningar
            där den enskildes makt ska stärkas. Vi är en samhällsförändrande
            kraft som ska stärka den enskildes ställning och möjlighet till
            professionalism.
          </note>
          <note>
            Vi stödjer och kommer att stödja krafter som verkar i den riktningen."
          </note>
          <note>
            Detta är några satser ur en verksamhetsplan som en stor facklig
            organisation har satt på pränt. Som liberal politiker känner jag
            stor sympati för det jag nyss har citerat.
          </note>
          <note>
            Fru talman! En modernare arbetsrätt är en stor frihetsfråga.
            I dag stängs människor ute från arbetsmarknaden för att reglerna
            i praktiken hämmar tillkomsten av nya arbeten. Utrymmet för individuella
            behov och önskemål har blivit för litet i ett system där kollektivtänkandet
            drivits till sin yttersta spets. Bristerna i arbetsrätten har
            bidragit till tre stora problem.
          </note>
          <note>
            För det första misslyckad lönebildning. Långa perioder har löntagarna
            trots stora nominella löneökningar knappast fått några reallönehöjningar
            på grund av inflation och devalveringar. Utbildning har lönat
            sig dåligt. Bristande flexibilitet i lönebildningen har lett till
            att vissa branscher och företag har hämmats av stora svårigheter
            att rekrytera arbetskraft.
          </note>
          <note>
            För det andra finns utanförskapet. Mycket höga barriärer för
            nytillträdande på arbetsmarknaden har lett till bestående ekonomiskt
            utanförskap för stora grupper och ökande segregation.
          </note>
          <note>
            För det tredje är det ett alltför svagt företagsklimat. Den arbetsrättsliga
            regleringen skapar kostsam byråkrati och utrymme för maktmissbruk.
            Det hämmar utvecklingskraften, framför allt för småföretagare.
          </note>
          <note>
            Utmaningen för politiken är att skapa en arbetsrätt och ett skyddsnät
            där friheten och rörligheten är stor men där alla arbetstagare
            samtidigt kan känna rimlig trygghet. För att lyckas med detta
            måste förändringar göras i de system som byggdes för industrisamhället.
          </note>
          <note>
            I dag hämmas arbetsmarknaden av gammalmodiga och stelbenta regleringar
            som hindrar oss från att utnyttja de möjligheter som finns i vår
            tid.
          </note>
          <note>
            I en ny tid krävs att regler och lagar på arbetsmarknaden förändras.
            Det är också ett fackligt intresse, och det är det betydligt mer
            än tidigare.
          </note>
          <note>
            Historiskt har Folkpartiet liberalerna och våra föregångare aktivt
            medverkat till tillkomsten av de grundläggande lagar som reglerar
            den svenska arbetsmarknaden. Kollektivavtalslagen från 1928, MBL
          </note>
          <note>
            och lagen om anställningsskydd, LAS, och även regeringsformen
            där fackliga stridsåtgärder definieras som en medborgerlig rättighet
            kan nämnas.
          </note>
          <note>
            Våra grundläggande värderingar är desamma i dag, men de lösningar
            som fungerade på gårdagens arbetsmarknad fungerar inte lika bra
            i dag. Därför har
          </note>
          <note>
            Folkpartiet en uppgift i att verka för en reformering av arbetsmarknadens
            regelverk.
          </note>
          <note>
            Under 1990-talet har delar av den arbetsrättsliga regleringen
            bidragit till en allt tydligare kategoriklyvning på arbetsmarknaden.
            Under krisåren i början av
          </note>
          <note>
            90-talet förlorades mer än en halv miljon jobb och möjligheterna
            för nytillträdande att få jobb var utomordentligt små. Även under
            högkonjunkturen i dag visar sig arbetsrätten otidsenlig. De nya
            jobben tillkommer i växande utsträckning genom andra former än
            tillsvidareanställning. Uppdragstagare, tillfälligt anställda,
            hyrda tjänster och köpta tjänster svarar för en trendmässigt stor
            del av den ökade sysselsättningen. Tillsammans med de skattekilar
            som den extrema beskattningen av arbete har gett upphov till har
            arbetsrätten dessutom skapat en växande svart sektor där arbetstagarna
            inte omfattas av någon del av trygghetssystemen.
          </note>
          <note>
            Fru talman! Det har varit stora politiska konflikter på arbetsrättens
            områden under de senaste mandatperioderna. Villkoren har ofta
            dikterats av LO. Det gick så långt att oenigheten om arbetsrätten
            tvingade regeringen att inkalla en extra riksdag under sommaren
            efter initiativ av bl.a. Folkpartiet. Den borgerliga regeringen
            genomförde några smärre förändringar i arbetsrätten under 1994.
            Dessa förändringar återställdes dock av Socialdemokraterna på
            hösten 1994. De var inte stora i sak, men de hade en stark psykologisk
            påverkan. Därför var de besluten förödande för många när det gäller
            företagsamhetens utveckling.
          </note>
          <note>
            För vart år som går blir det alltmer nödvändigt och uppenbart
            att lagstiftningen måste förändras och moderniseras. Det går inte
            att ha en arbetsrättslig lagstiftning som är anpassad till 1970-talets
            behov och arbetsmarknad där utgångspunkten var att flertalet anställda
            jobbade hos samma arbetsgivare under hela det verksamma yrkeslivet.
          </note>
          <note>
            Dessbättre har det hänt en hel del under det senaste året, men
            det har skett utan att regeringen har agerat med förslag till
            riksdagen. Genom initiativ från de borgerliga partierna och Miljöpartiet
            har blockadmöjligheten mot enmans- och familjeföretag tagits bort.
            Samma politiska gruppering stod bakom förslaget om en lagstiftning
            som möjliggör två undantag från turordningen för småföretag.
          </note>
          <note>
            En fortsatt reformering av arbetsrätten brådskar, inte minst
            mot bakgrund av att arbetsmarknaden hela tiden förändras och alltfler
            får andra anställningsformer än visstidsanställning. Därför bör
            hela arbetsrätten snarast bli föremål för en översyn genom en
            parlamentarisk utredning. En sådan utredning borde studera hur
            man kan få in de nya anställningsformerna i det arbetsrättsliga
            systemet.
          </note>
          <note>
            Våra övriga förslag innebär att vi kräver att vetomöjligheterna
            för intagande av entreprenader bör tas bort i MBL. Vi anser också
            att de regler som reglerar den s.k. lex Britannia ska slopas,
            liksom också det s.k. stuverimonopolet.
          </note>
          <note>
            Det här är förändringar som måste ingå i ett nytt reformerat
            arbetsrättsligt regelpaket. Det bästa löntagarskyddet är ju fungerande
            livskraftiga företag, fru talman. Därför är det ett gemensamt
            intresse att löntagare, företagare och politiker kan nå fram till
            en sådan balanspunkt.
          </note>
          <note>
            Fru talman! Jag vill i första hand yrka bifall till reservation
            nr 5.
          </note>
          <note type="speaker">
            Anf. 137 HANS ANDERSSON (v) replik:
          </note>
          <note>
            Fru talman! Jag tycker att Folkpartiet har beskrivit en dyster
            bana under senare år. Man har som liberalt parti tidigare försvarat
            grundläggande rättigheter, och
          </note>
          <note>
            Elver Jonsson var inne på det. Men under den senaste
          </note>
          <note>
            5-10-årsperioden har man systematiskt varit en talesman för arbetsgivarintresset
            och bekämpat det fackliga intresset.
          </note>
          <note>
            Elver Jonsson läste upp en verksamhetsplan som han tyckte var
            bra. Jag tycker också att det var bra saker som stod där. Problemet
            är att den organisation som har skrivit den verksamhetsplanen
            är utomordentlig bekymrad över att i alla arbetsrättsliga frågor
            är man på en annan linje än vad Elver Jonsson och
          </note>
          <note>
            Folkpartiet är, trots att man kan vara överens om skrivningar
            om vad man vill. Det bör Elver Jonsson tänka igenom. Hur kommer
            det sig att han kan vara ense om målsättningen, men när det gäller
            medlen är han emot den fackliga parten i varje sammanhang.
          </note>
          <note>
            Sedan finns det så många myter. Den fackliga byråkratin förhindrar
            småföretagens tillväxt. Det är ju inte så, och det ser vi inte
            heller, Elver Jonsson. Vi ser ju motsatsen - en kraftig tillväxt
            av småföretag.
          </note>
          <note>
            Det talas om misslyckanden i lönebildningen. Ett regelverk kan
            ju inte hindra att det går åt pepparn.
          </note>
          <note>
            Det kan lägga en bra grund, men det är parterna som har ansvaret.
            Vi har nu ett flertal år med en utomordentligt bra lönebildning
            när det gäller samhällsekonomi, inflation och reallönetillväxt
            i snitt, men inte när det gäller fördelningspolitiken om Elver
            Jonsson på något sätt bryr sig om de som befinner sig på den nedre
            skalan i inkomstdelen.
          </note>
          <note>
            Vad är det för hinder som Elver Jonsson talar så vitt och brett
            om när det gäller att anpassa arbetsförhållanden till den enskilde?
            Berätta det för mig!
          </note>
          <note type="speaker">
            Anf. 138 ELVER JONSSON (fp) replik:
          </note>
          <note>
            Fru talman! Hans Andersson är bekymrad för att jag skulle ha
            sympati för de citat jag läste upp, som en stor facklig organisation
            hade satt på pränt, och säger att det agerandet inte stämmer eftersom
            facken inte tycker som Folkpartiet. Det gör inte företagarna alltid
            heller.
          </note>
          <note>
            Både i denna debatt och många andra gånger i denna kammare har
            det talats om att nu gäller det för oss politiker att välja sida.
            Jag tror att det är ett felaktigt synsätt. Jag tror att vi politiker
            inte ska vara på spelplanen på den ena eller andra sidan. Politikernas
            roll är att sätta ramarna och att övervaka att det råder en rimlig
            balans mellan de parter - och där ger jag
          </note>
          <note>
            Hans Andersson rätt - som har ett mycket långtgående ansvar för
            både löneutveckling och för hur man hanterar den arbetsrättsliga
            lagstiftningen.
          </note>
          <note>
            Sedan undrade Hans Andersson om jag kunde ge några exempel på
            var vi står i vissa frågor. Vi har ju varit pådrivande, och jag
            nämnde några frågor här.
          </note>
          <note>
            Det gäller inte minst på jämställdhetens område. Där kan väl
            Hans Andersson ändå erinra sig att hans föregångare för inte så
            länge sedan här i riksdagen tillsammans med socialdemokrater och
            Svenska Arbetsgivareföreningen gick emot den jämställdhetslag
            som blev ett stort principiellt genombrott. Den har varit grunden
            för de justeringar vi har gjort. Detta genombrott drevs igenom
            av liberala krafter här i riksdagen.
          </note>
          <note>
            Det skedde under en annan regering än just en socialdemokratisk.
          </note>
          <note type="speaker">
            Anf. 139 HANS ANDERSSON (v) replik:
          </note>
          <note>
            Fru talman! Jag ska hålla mig till arbetsrätten och inte gå in
            på alla andra områden som många av mina meddebattörer talar om.
            Vi borde ha ett gemensamt intresse på jämställdhetssidan, och
            jag tycker att vi har haft det i många fall också.
          </note>
          <note>
            Den grundläggande frågan gäller detta med balansen. Enligt min
            uppfattning har balansen på arbetsmarknaden förskjutits till arbetsgivarnas
            fördel under
          </note>
          <note>
            90-talet. Det kan man också se när man tittar på fördelningen
            av produktionsresultaten och när man tittar på de maktförhållanden
            som råder - vem som beslutar i den stora omställning som svenskt
            näringsliv nu är indraget i och även på den offentliga sidan.
            Det finns ett klart underskott när det gäller inflytande från
            löntagarnas sida. Då ska man agera. Det gör vi. När
          </note>
          <note>
            Folkpartiet agerar stöder man den kraft som har gynnats av marknadskrafterna
            under de senaste tio åren.
          </note>
          <note>
            Det finns en oerhörd obalans i arbetslivet, och den är till löntagarnas
            nackdel.
          </note>
          <note>
            Jag har saknat motioner från liberalerna i många år om integritetsproblemen,
            yttrandefrihetsproblemen, den politiska demokratin och korttidsanställningarnas
            inverkan. Reservation nr 5 uttrycker ju ingenting. Den säger bara
            att det har förändrats i arbetslivet. Alltfler företag använder
            sig av personaluthyrningsföretag. Nu måste arbetsrätten moderniseras.
            På vilket sätt då?
          </note>
          <note>
            Det har gjorts en del när det gäller uthyrningsföretag. Vi stöder
            det med kraft. Vi vill certifiera dem.
          </note>
          <note>
            Vi tycker att det är jättebra att det nu finns kollektivavtal.
          </note>
          <note>
            Vi använder den gamla arbetsrätten för att få bemanningsföretagen
            att börja fungera som de ska. Har
          </note>
          <note>
            Elver Jonsson något emot det?
          </note>
          <note>
            Vad är det för seger med att ha försämrat turordningsreglerna
            och att ha infört en frikvot? Jag har inte märkt att det har påverkat
            arbetslivet ännu. Och påverkar det, är det till enskilda individers
            nackdel.
          </note>
          <note type="speaker">
            Anf. 140 ELVER JONSSON (fp) replik:
          </note>
          <note>
            Fru talman! Hans Andersson har inte observerat att turordningsreglerna
            har inneburit någonting. Det står i så fall i mycket bjärt kontrast
            till de skrämselrop som kom inte minst från Vänsterpartiets håll.
          </note>
          <note>
            Sedan är Hans Andersson bekymrad för att vi inte har väckt tillräckligt
            många motioner. Så långt kan jag väl instämma. Men sedan Vänsterpartiet
            började gå armkrok med den socialdemokratiska regeringen har det
            också blivit mindre med motioner, för att inte tala om att i kammaren
            framställa yrkanden. De höga rop vi hörde förr har blivit några
            små pip som leder till att man inte ens yrkar på gamla kända vänsterkrav.
          </note>
          <note>
            Sedan menar Hans Andersson att vi bara har accepterat och ställt
            upp där det har varit till arbetsgivarnas fördel. Det har det
            varit i flera frågor därför att balanspunktens avvägning har varit
            tillräckligt positiv. Där har vi varit med och medverkat. Men
            vi har inte gett upp kravet att också trygghetsfrågorna ska var
            hävdade.
          </note>
          <note>
            Hans Andersson återkommer ofta till detta att det är företagen
            som har varit de stora vinnarna. Ja, framför allt när det gäller
            storföretagen. Och det är bra, för det är bra för de löntagarna.
          </note>
          <note>
            Men fortfarande kämpar många småföretag med hårda villkor. Vi
            har t.ex. inte bara svåra arbetsrättsliga regler för många småföretagare
            att över huvud taget behärska och hålla rätt på. Vi har också
            en mycket tyngande arbetskostnad, främst när det gäller arbetsgivaravgifter
            och andra skatter, som gör att det är kämpigt för många småföretag.
            Därför är det inte så glamouröst som Hans Andersson här vill påstå.
          </note>
          <note>
            Sedan är det ingen tvekan om att det skiljer mellan vänstern
            och liberalerna. Vi hävdar marknadsekonomins fördelar. Men vi
            är också mycket noga med att den ska ligga inom sociala ramar.
          </note>
          <note type="speaker">
            Anf. 141 BARBRO FELTZING (mp):
          </note>
          <note>
            Fru talman! På våra arbetsplatser har det under det senaste decenniet
            förändrats och försämrats, och arbetsmiljöproblemen har ökat.
            Det har blivit lite kärvare klimat, kan man säga.
          </note>
          <note>
            En orsak är strukturella förändringar inom arbetsmarknaden. IT-användningen
            och antalet bildskärmar har ökat, och det stressar oss. Men det
            största problemet är väl att pressen har ökat.
          </note>
          <note>
            Efter rationaliseringar i både den offentliga och privata sektorn
            har arbetskamraterna blivit färre, men arbetsuppgifterna har bara
            ökat. Detta medför att alla på en arbetsplats måste hålla hårdare
            i sina jobb.
          </note>
          <note>
            Många arbetsgivare kräver i dag lojal tystnad av sina medarbetare.
            Inte bara privata arbetsgivare utan också kommuner och landsting
            finns i skaran som menar att lojalitet betyder att man inte kritiserar
            sin arbetsgivare.
          </note>
          <note>
            Miljöpartiet har, fru talman, under flera år motionerat och interpellerat
            om tystnaden på våra arbetsplatser. Jag känner att det är bra
            att utskottet - och det har man även gjort tidigare - har uttalat
            att man förutsätter att regeringen ska återkomma i frågan efter
            den utredning av Sören Öman som har kommit i dagarna och som handlar
            om att man ska stärka yttrandefriheten för privatanställda.
          </note>
          <note>
            Den nya tystnaden som breder ut sig på arbetsplatserna bottnar
            i en rädsla som utnyttjas av arbetsgivarna. Flertalet människor
            har vittnat om hur arbetskamrater och de själva har kritiserat
            beslut och sedan blivit hotade med uppsägning. Nu väljer många
            i stället att vara tysta. När Temo ställde frågan om man tyckte
            att man under de senaste åren hade blivit mer försiktig med att
            framföra kritiska synpunkter till ledningen på arbetsplatsen svarade
            25 % att de hade märkt en sådan skillnad.
          </note>
          <note>
            Yttrandefriheten är lagskyddad. Men den gäller också bara de
            offentligt anställda. Men en rapport visar att en fjärdedel av
            Kommunals medlemmar inte vågar säga ifrån. Det alarmerande är
            att det är så även för de offentliganställda. En rapport från
            SKTF visade att var fjärde kommunalansluten var rädd för att förlora
            jobbet om man framförde kritik.
          </note>
          <note>
            Gunnar Aronsson, som jag ofta hänvisar till, har visat det här.
            Han har sagt att det skapar ett slags överlevnadsjuka. För att
            säkra sin överlevnad och må mindre dåligt gör man bara uppgifter
            som syns och mäts, och kritiken tystnar.
          </note>
          <note>
            Under 90-talet har både den privata och den offentliga sektorn
            upplevt neddragningar. I samband med lågkonjunktur och ökad internationell
            konkurrens har arbetstempot ökat. Personalen hittar inte längre
            utrymme för att utvecklas och vidareutbildas.
          </note>
          <note>
            Man kanske vantrivs utan att hitta ett nytt arbete.
          </note>
          <note>
            Det här leder till nästa problem som vi upplever nu: psykisk
            och fysisk utbrändhet. Den senaste arbetsmiljöundersökningen upplyste
            om att två av tre arbetstagare anser att arbetstempot har ökat
            under de senaste fem åren. 67 % av kvinnorna uppger att under
            de fem år de arbetat har arbetstakten ökat. 60 % av männen säger
            samma sak.
          </note>
          <note>
            Den som inte orkar byts ut. 40 % av de anställda drar in på luncher,
            arbetar över eller tar med jobbet hem. Den obetalda övertiden
            ökar.
          </note>
          <note>
            Personalneddragningar skapar lika stor otrygghet och lika stora
            psykiska besvär för de som får behålla jobben som för de som tvingas
            att sluta. Vid s.k.
          </note>
          <note>
            downsizing och slimning av företag minskar motivationen hos de
            som blir kvar.
          </note>
          <note>
            Fru talman! KF visade i en uppföljning två år efter neddragningar
            att de som var kvar på sina jobb hade minst lika stora psykiska
            besvär som de som sparkades ut i arbetslöshet.
          </note>
          <note>
            En annan följd av osäkerheten på arbetsplatserna är att sjuknärvaron
            ökar. Folk som egentligen borde vara hemma går till jobbet när
            de är sjuka. Så många som 37 % av de tillfrågade uppger att de
            gått till jobbet vid sjukdom.
          </note>
          <note>
            I dag har vi en situation där alltfler sjukskriver sig och där
            alltfler är borta längre än en månad. Yrkesinspektionen meddelar
            att de upplever en ökning av personal på arbetsplatser som tappat
            livsglädjen. På sju år ökade kraven på åtgärder som rör psykiska
            och sociala förhållanden när det gäller arbetsgivaren från
          </note>
          <note>
            2,9 % till 7,5 %.
          </note>
          <note>
            En enkät bland försäkringskassans handläggare visar att sjukskrivningarna
            ökar med stressreaktion, diffus värkproblematik, otillräcklighet
            och utbrändhet.
          </note>
          <note>
            Gunnar Aronsson har gjort flera undersökningar.
          </note>
          <note>
            Nu senast har han undersökt 3 800 personer, både fast anställda
            och personer i tidsbegränsade anställningar.
          </note>
          <note>
            I undersökningen utgjorde de med tidsbegränsad anställning 50
            %. Men i arbetskraften är det nu så att det är 15 % som har tillfälliga
            jobb. Det visade sig att anställningsformen har betydelse för
            hur kritisk man vågar vara.
          </note>
          <note>
            I den tidigare studien var det, som jag sade, 34 %
          </note>
          <note>
            av de tillfälligt anställda kvinnorna och 25 % av männen som
            sade, beroende på anställningsform, att det var svårt att komma
            med kritik. Det fanns inga könsskillnader.
          </note>
          <note>
            De flesta med tidsbegränsad anställning vill dessutom bli fast
            anställda. Svaren från undersökningen visar att även personer
            i fast anställning i olika grad påverkas av situationen på arbetsmarknaden
            när det gäller benägenheten att ta upp problem på arbetsplatserna.
            Tystast är det inom vården.
          </note>
          <note>
            Offentligt anställda uppfattar sin yttrandefrihet som mer begränsad
            än privatanställda, detta trots att yttrandefriheten för anställda
            inom stat och kommun är grundlagsskyddad medan, som jag sade,
            privatanställda saknar det skyddet. Därför får vi se vad utredningen
            från Sören Öman ger. Han visar att han vill göra lagförslag mot
            enskilda, medan jag tidigare här under debatten har tagit upp
            ett annat förslag.
          </note>
          <note>
            Ett klart samband mellan yttrandefriheten och den anställdes
            position på arbetsmarknaden visar sig också i att de som har svårast
            för att komma med kritik är de som befinner sig längst ned i hierarkin
            bl.a. inom vård och omsorg - undersköterskor, vårdbiträden och
            skötare.
          </note>
          <note>
            Inom skolan är det faktiskt grundskollärarna som drar sig för
            att säga ifrån; med tanke på arbetsmarknaden och av rädsla för
            bestraffning.
          </note>
          <note>
            Många upplever att det finns sanktioner. Några forskare har ställt
            upp en "lidandeslista" över vad man är rädd för på arbetsplatserna.
          </note>
          <note>
            Med en utveckling som går mot alltmer tidsbegränsade anställningar
            finns det risk för en ökad tystnad på våra arbetsplatser. Också
            individualiseringen av arbetet gör att människor blir mer sårbara.
            Den kritik som då tystas ned dyker upp som andra problem, exempelvis
            hälsoproblem.
          </note>
          <note>
            Bl.a. Bure har krävt tystnadslöfte av sina anställda. Det blir
            mer och mer vanligt inom privata företag att anställda ska skriva
            på avtal som hindrar dem från att säga något negativt om företaget.
            Att detta blivit så väldigt vanligt kan bl.a. bero på att arbetslösheten
            har minskat och att arbetsgivaren då i skrift vill uttrycka det
            som tidigare varit underförstått. Rädslan för arbetslöshet har
            fungerat som ett effektivt sätt att tysta personalen, men när
            det nu finns jobb måste det tydligt skrivas ut vad som gäller.
            Detta är alarmerande.
          </note>
          <note>
            Fru talman! Jag yrkar bifall till reservation nr 11, där jag
            har tagit upp frågan om visstidsanställningar.
          </note>
          <note>
            Jag vill att sådana ska begränsas och att det ska göras en utredning
            om dem. Vi kan bl.a. se ett samband mellan tystnad på en arbetsplats
            och visstidsanställning. Jag vill även att man ska se över de
            sociala trygghetssystemen så att människor med oklara, tillfälliga
            anställningsförhållanden får samma trygghet vid arbetslöshet och
            sjukdom som fast anställda.
          </note>
          <note type="speaker">
            Anf. 142 ANDERS KARLSSON (s):
          </note>
          <note>
            Fru talman! Det går en tydlig skiljelinje genom svensk politik,
            inte minst genom arbetsmarknadspolitiken. På få områden kommer
            skillnaderna mellan partierna så klart till uttryck som på det
            arbetsrättsliga området, och skillnaderna är i högsta grad ideologiskt
            betingade. Här går skalan från 90 grader vänster till
          </note>
          <note>
            90 grader höger.
          </note>
          <note>
            På ena sidan står Moderaterna och de andra borgerliga partierna.
            De förespråkar en politik där individen ska frigöras genom minskad
            statlig inblandning, sänkta skatter och försämringar i välfärden.
          </note>
          <note>
            Detta återkommer också inom arbetsrätten, där moderaterna förespråkar
            försämringar, minskat inflytande för fackföreningarna, minskad
            betydelse för kollektivavtal och en arbetsmarknad där varje person
            är utlämnad åt sig själv.
          </note>
          <note>
            Det är en politik där var och en ska klara sig själv.
          </note>
          <note>
            Satsa på dig själv! Om du misslyckas får du stå ditt eget kast
            eller leva på allmosor från dem som har i överflöd. Detta är moderat
            frihet, en frihet utan solidaritet.
          </note>
          <note>
            På andra sidan finns vi socialdemokrater. Vår utgångspunkt i
            politiken är att frihet för var och en bara kan uppnås tillsammans
            med andra.
          </note>
          <note>
            Genom solidaritet och materiell trygghet skapas förutsättningar
            för varje människa att våga ta nya steg i livet och utveckla sin
            frihet gemensamt med andra.
          </note>
          <note>
            De trygghetssystem som vi har byggt upp tillsammans i form av
            skola, sjukvård och omsorg och som vi solidariskt finansierar
            genom skatter är frihetsskapande, och så är det också på det arbetsrättsliga
            området.
          </note>
          <note>
            Fru talman! Genom att den enskilda människan vet att den arbetsrättsliga
            lagstiftningen finns som ett skydd mot att t.ex. plötsligt bli
            uppsagd känner man trygghet i vardagen.
          </note>
          <note>
            I fackföreningen kan man tillsammans med andra diskutera gemensamma
            frågor och driva krav på förbättringar. Genom kollektivavtal garanteras
            den enskilde att bli behandlad rättvist, och man vet vad som gäller
            lång tid framöver.
          </note>
          <note>
            Detta vill moderaterna ändra på. Som vanligt klär man sin politik
            i vackra ord som frihet, egna initiativ och att bekämpa klassklyftorna.
            Detta är inget annat än gammal högerpolitik som klätts i ny retorik.
          </note>
          <note>
            Låt mig få påminna om varför vi har skapat en bra arbetsrätt
            och varför vi har en stark fackföreningsrörelse. Det kan tyckas
            onödigt, men vi ser nu att starka politiska krafter vill pressa
            tillbaka de fackliga organisationernas inflytande.
          </note>
          <note>
            Huvudtanken med införandet av bl.a. MBL var att förnyelsen av
            arbetslivet skulle komma till stånd genom att de anställda gavs
            rätt till medbestämmande över förhållandena på arbetsplatserna.
            I debatten betonades vikten av den fackliga rörelsens medverkan.
          </note>
          <note>
            Den svenska fackföreningsrörelsen föddes med industrialismen.
            Dess första årtionden kännetecknades av kampen för rätten att
            existera, att organisera löntagarna och att nå förhandlings- och
            strejkrätt.
          </note>
          <note>
            När dessa grundläggande rättigheter vunnits vidtog en period
            av inre konsolidering och uppbyggnad.
          </note>
          <note>
            Sedan årtionden tillbaka är svensk fackföreningsrörelse en utomordentligt
            viktig del av vårt samhälle.
          </note>
          <note>
            Arbetares och tjänstemäns fackliga organisationer har vunnit
            allmän respekt och erkännande för sin styrka, för sin stabilitet,
            för sin vilja och för sin förmåga till brett ansvarstagande i
            sitt hävdande av löntagarnas intresse. Huvuduppgiften för de fackliga
            organisationerna är alltså att främja de egna medlemmarnas intressen
            och anställningsvillkor.
          </note>
          <note>
            Fru talman! En annan viktig lagstiftning är lagen om anställningsskydd.
            Här får den enskilde ett bra skydd när det gäller anställningsformer,
            hur uppsägning ska gå till, när det blir aktuellt med uppsägning,
            turordningsregler, skadestånd m.m.
          </note>
          <note>
            Medbestämmandelagstiftningen och anställningsskyddet bildar tillsammans
            ett kraftfullt trygghetssystem för både den enskilde och företagaren.
            Den enskilde vågar satsa och utveckla både sig själv och sin kompetens,
            något som gynnar företagen. Företagaren får trygghet och stabilitet
            i sin produktion och får ansvarsfulla och kvalitetsmedvetna medarbetare.
          </note>
          <note>
            Det är så bakgrunden till den arbetsrättsliga lagstiftningen
            ser ut. Det är så som det uppfattas bland människor ute på arbetsplatser
            och i samhället.
          </note>
          <note>
            Också de djupa ideologiska skillnader som finns i frågan om lönebildningen
            förtjänar att kommenteras.
          </note>
          <note>
            När moderaterna hävdar att det aldrig finns något generellt utrymme
            för löneökningar menar man i praktiken att man vill gå tillbaka
            till tiden innan parterna på arbetsmarknaden byggde upp den solidariska
            lönepolitiken, där principen om lika lön för lika arbete har varit
            vägledande.
          </note>
          <note>
            Att gå tillbaka till ett system där företag betalar lön efter
            bärkraft - marknadsanpassning om man så vill uttrycka det - skulle
            självfallet få svåra konsekvenser både för enskilda individer
            och för hela regioner i vårt land.
          </note>
          <note>
            En ökad lönespridning med mycket låga löner för många skulle
            till skillnad mot vad moderaterna antar snarare leda till en sämre
            ekonomisk utveckling. En sådan politik vill inte vi socialdemokrater
            ha.
          </note>
          <note>
            Moderaternas märkliga människosyn kommer fram ännu tydligare
            när de i sin reservation menar att ersättningsnivåerna i olika
            trygghetssystem, bl.a. i akassan, är för höga.
          </note>
          <note>
            Fru talman! Jag skulle vilja ta upp en nyligen presenterad rapport
            gjord av Institutet för arbetsmarknadspolitisk utvärdering, IFAU.
            I rapporten går man igenom hur de tidsbegränsade anställningarna
            används på arbetsmarknaden. Det handlar om vikariat, projektanställning,
            provanställning, säsongarbete m.m.
          </note>
          <note>
            Det visar sig att tidsbegränsade anställningar har blivit allt
            vanligare under 1990-talet. I dag har 16 %
          </note>
          <note>
            av alla anställda ett tidsbegränsat kontrakt. Unga människor
            mellan 16 och 24 år, invandrare och kvinnor är överrepresenterade.
          </note>
          <note>
            Slutsatsen som institutet drar är glasklar och skrämmande. Kvinnor,
            personer med låg utbildning samt utländska medborgare löper större
            risk att den tidsbegränsade anställningen varvas med nya lösa
            anställningar och perioder av arbetslöshet. Det visar sig också
            att kvinnor har hälften så stor chans att övergå till fasta jobb
            som män.
          </note>
          <note>
            Det är helt uppenbart för var och en att om arbetsgivaren ensidigt
            får bestämma, drabbas de svagaste grupperna hårdast på arbetsmarknaden.
            Mot den bakgrunden är det självklart för oss socialdemokrater
            att vi behöver en stark arbetsrätt.
          </note>
          <note>
            Fru talman! I inledningen av mitt anförande tog jag upp moderaternas
            vilja att införa en flexibel arbetsrätt som skulle leda till fler
            anställningar. IFAU:s rapport slår effektivt sönder denna myt.
          </note>
          <note>
            Man kan läsa följande i rapporten:
          </note>
          <note>
            Ett vanligt argument bland arbetsgivare för att anställa på tidsbegränsade
            kontrakt är att det ökar flexibiliteten på arbetsmarknaden. Denna
            flexibilitetsdiskussion har under 1990-talet i stor utsträckning
            dominerats av arbetsgivarsidan.
          </note>
          <note>
            I denna diskussion har framförts att den svenska arbetsrätten
            är ett hinder för flexibilitet. SAF:s ståndpunkt är att mer flexibla
            regler skulle öka tillväxten, effektiviteten och lönsamheten.
          </note>
          <note>
            Ett vanligt argument är att tidsbegränsade anställningar är ett
            sätt att komma in på arbetsmarknaden som leder vidare till fasta
            jobb. För det första konstateras i rapporten att stödet för detta
            antagande är magert.
          </note>
          <note>
            För det andra visar det sig att det inte leder till fasta jobb,
            utan vi riskerar att få en arbetsmarknad med ett A- och ett B-lag,
            dvs. de som har fast jobb och de som får arbeta utan trygghet.
          </note>
          <note>
            Det visar sig också att svenska folkets inställning till fast
            respektive tidsbegränsad anställning är sådan att en klar majoritet
            föredrar en fast anställning, och detta gäller också unga människor.
            Detta i motsats till vad som ofta framförs i den allmänna debatten.
          </note>
          <note>
            Fru talman! Mot denna bakgrund ter sig moderaternas politik ännu
            råare. Man säger i sin motion att man inte vill ha regler som
            förhindrar annat än tillsvidareanställning och att det är en sak
            mellan den enskilde och arbetsgivaren.
          </note>
          <note>
            När man ser att de som redan i dag drabbas av osäkra anställningsformer
            är ungdomar, kvinnor och invandrare framstår den borgerliga politiken
            som väldigt svårbegriplig. Men det visar också hur lite pratet
            om klassklyftor verkligen betyder i de borgerligas politik.
          </note>
          <note>
            Jag ser en annan verklighet. Andelen osäkra anställningar har
            ökat på bekostnad av fasta anställningar. Det är fler som inte
            längre är arbetstagare, utan tjänsterna är utformade så att de
            betraktas som företagare, vilket leder till att de inte omfattas
            av arbetsrättslig lagstiftning.
          </note>
          <note>
            Det har blivit vanligare att arbetstagare inte vågar framföra
            kritik och synpunkter om förhållandena på arbetsplatsen. Man vågar
            inte heller utnyttja sin grundlagsskyddade meddelarfrihet.
          </note>
          <note>
            Vi kunde också läsa i gårdagens Aftonbladet om hur unga kvinnor
            tvingas skriva på bebiskontrakt när de söker jobb. Genom underskriften
            lovar de att inte skaffa barn under de första anställningsåren.
          </note>
          <note>
            Den samlade borgerligheten påstår i reservation nr 5: En ny arbetsrättslig
            lagstiftning måste ge utrymme för ökad flexibilitet och göra det
            möjligt för lokala överenskommelser. Då vet man inte hur arbetsmarknaden
            fungerar.
          </note>
          <note>
            Fru talman! På utskottets initiativ har regeringen tillsatt en
            arbetsrättslig utredning som ska se över lagstiftningen mot den
            bakgrund som jag nyss har beskrivit. Principer för arbetsrättens
            framtida utveckling ska belysas. Utvecklingstendenser på arbetsmarknaden
            genom avtal på olika nivåer och branscher ska beaktas.
          </note>
          <note>
            Jag ska här ge några exempel på ett antal frågor som översynen
            ska omfatta.
          </note>
          <note>
            · Vem som är att anse som arbetstagare och arbetsgivare.
          </note>
          <note>
            · Utvecklingen av tidsbegränsade anställningar.
          </note>
          <note>
            · Hur samverkan mellan arbetsgivare och arbetstagare kan förbättras
            och utvecklas.
          </note>
          <note>
            · Grunderna för uppsägning i anställningsskyddet.
          </note>
          <note>
            Detta uppdrag ska redovisas senast den 31 december år 2001.
          </note>
          <note>
            Utöver denna utredning finns fler utredningar som arbetar för
            att stärka skyddet för den enskilde på arbetsmarknaden. Justitiedepartementet
            ser över frågan om yttrande- och meddelarfriheten för anställda
            i verksamheter med anknytning till det allmänna.
          </note>
          <note>
            Det pågår också en utredning för att stärka skyddet av den enskildes
            personliga integritet i arbetslivet.
          </note>
          <note>
            Man ska där se över användningen av drogtester samt frågor om
            persondatorer, e-post och Internet i arbetet.
          </note>
          <note>
            Fru talman! Det finns ytterligare ett område som utskottet har
            valt att belysa, och det rör politisk information och opinionsbildning
            på arbetsplatsen.
          </note>
          <note>
            Utskottet har i tidigare betänkande behandlat denna fråga och
            sagt att man vill ha en belysning av denna.
          </note>
          <note>
            Demokratiutredningen valde att inte lägga fram något lagförslag
            på området eller att på annat sätt beröra frågan. Frågan är ändå
            viktig och måste tas på största allvar.
          </note>
          <note>
            Det finns anledning att betona vikten av att människor känner
            sig delaktiga i och har kunskap om politiska frågor. En stark
            och livaktig demokrati förutsätter många och skilda typer av mötesplatser
            där politiska budskap kan förmedlas och debatteras. Arbetsplatsen
            kan vara en sådan arena.
          </note>
          <note>
            Eftersom frågan inte på annat sätt har aktualiserats av regeringen
            vill utskottet ge regeringen till känna vikten av att frågan övervägs
            av en utredning eller på annat sätt som regeringen finner lämpligt.
          </note>
          <note>
            Fru talman! Avslutningsvis kan jag konstatera att det pågår ett
            omfattande arbete både i Regeringskansliet och bland olika utredningar
            att hitta nya sätt för att stärka den enskildes skydd på arbetsmarknaden.
            Visst behövs det förändringar i arbetsrätten. Men det ska inte
            ske genom att låta svaga grupper få betala ett högt pris, utan
            genom att förstärka och förbättra vårt gemensamma välfärdssystem.
          </note>
          <note>
            För mig som socialdemokrat sätts den enskilda människan före
            kapital och marknad. Jag tror fortfarande på solidaritet.
          </note>
          <note>
            Jag vill med detta yrka bifall till utskottets hemställan i arbetsmarknadsutskottets
            betänkande AU7
          </note>
          <note>
            samt avslag på reservationerna.
          </note>
          <note type="speaker">
            Anf. 143 MAGNUS JACOBSSON (kd) replik:
          </note>
          <note>
            Fru talman! Jag vill först börja med att tacka för anförandet.
            Jag tycker att det var intressant och rätt så givande. Jag blev
            samtidigt i och för sig lite förvånad.
          </note>
          <note>
            Jag har tre snabba frågor. Först talades det om trygghet, jämlikhet,
            rättvisa och rätt till stridsåtgärder.
          </note>
          <note>
            Men snälla nån! Vi är ju helt överens. Det är klart att allt
            detta ska finnas. Men ser socialdemokraterna inga problem med
            dagens arbetsrättslagstiftning vad gäller småföretag?
          </note>
          <note>
            Den andra frågan gäller lönespridning, där betänkandet är synnerligen
            negativt. Där är min följdfråga:
          </note>
          <note>
            Är det alltid fel med lönespridning? Det kan exempelvis gälla
            sjuksystrar som nu får bättre lön när de går till nya jobb. Är
            det fel att man utbildar sig och får bättre lön?
          </note>
          <note>
            Den tredje frågan gäller talet om klassklyftor och den hemska
            högern. I dag har kvinnor problem. I dag har invandrare problem.
            Vilka är era förslag för att verkligen göra något åt detta? Vårt
            förslag är: Skapa jobb.
          </note>
          <note type="speaker">
            Anf. 144 ANDERS KARLSSON (s) replik:
          </note>
          <note>
            Fru talman! Magnus Jacobsson tar upp en del frågor om arbetsrätten
            och problemen i de små företagen. Med den arbetsrättslagstiftning
            som finns i dag är det som vi ser det inga problem med att kunna
            säga upp personal. Det är snarare så att man borde ställa sig
            frågan om det var något problem att bli av med de
          </note>
          <note>
            500 000 som blev utan arbete under 90-talet. Frågade vi någon
            av dem skulle svaret säkert vara givet: Det var gjort på ett kick,
            sedan fick jag gå hem.
          </note>
          <note>
            Arbetsrättslagstiftningen är en skyddslagstiftning och ska så
            vara. Den ska vara lika om jag arbetar i ett småföretag eller
            i ett stort företag. Det kan inte vara avgörande för mig som anställd
            om jag är anställd i ett litet eller i ett stort företag. Arbetsrätten
            har många fördelar och ska vara en skyddslagstiftning.
          </note>
          <note>
            Lönespridningen tar Magnus Jacobsson också upp. Det är självklart
            när han säger att utbildning också ska ge rätt till en högre lön.
            Det gör den också, beroende på vilken utbildning du har. Men det
            ska också ges möjligheter för alla anställda i ett företag att
            vidareutveckla sig och vidareutbilda sig, och därmed också ha
            rätten till en högre lön. Det finns på det området inget motsatsförhållande
            till den solidariska lönepolitiken.
          </note>
          <note>
            Jag skulle också vilja ställa en fråga till Magnus
          </note>
          <note>
            Jacobsson. Han säger i sitt anförande: Vi i kd bryr oss. Det
            skulle inte Hans Andersson och vi som står bakom majoritetsbeslutet
            göra.
          </note>
          <note>
            Vem bryr sig kd om när man vill göra inskränkningar i arbetsrätten?
            Är det de arbetslösa eller löntagarna eller är det företagarna?
          </note>
          <note type="speaker">
            Anf. 145 MAGNUS JACOBSSON (kd) replik:
          </note>
          <note>
            Fru talman! Tack för svaret. Jag kan konstatera att man å ena
            sidan var emot lönespridning, å andra sidan för lönespridning.
            Det är ju glädjande.
          </note>
          <note>
            Det finns i dag inga problem med att säga upp, säger man. Det
            säger egentligen mer om hur socialdemokraterna upplever oss än
            om vad vi har sagt. Vi har inte gått in och sagt att det enbart
            ska vara lättare att säga upp. Ett praktexempel på vad som förvirrar
            många småföretagare är våra fyra diskrimineringslagstiftningar.
          </note>
          <note>
            Problemen i arbetsmarknadslagstiftningen är inte enbart att det
            skulle vara för lätt eller för svårt att säga upp. Problemet är
            att många upplever det här som svårt. Framför allt är det de små
            företagen som upplever det som svårt, för de har inget lönekontor
            att hänvisa till när de är ensamma ute och sågar, sliter och jobbar.
          </note>
          <note>
            När det gäller den sista frågeställningen kan jag konstatera
            att jag egentligen inte fick något svar. När vi talar om att bry
            oss så gäller inte frågeställningen om vi bryr oss om företaget
            eller den anställde. Vi bryr oss om båda, för de är lika beroende
            av varandra.
          </note>
          <note>
            En företagare klarar sig inte utan sina anställda, och allt som
            oftast noterar vi att anställda som förlorar jobbet inte mår bra
            av det. Det finns en symbios. Det är det här vi ska lyckas lösa
            i denna kammare.
          </note>
          <note type="speaker">
            Anf. 146 ANDERS KARLSSON (s) replik:
          </note>
          <note>
            Fru talman! Jag kunde konstatera att jag inte fick något svar.
            Men jag kan läsa innantill i den reservation som kd har skrivit.
            Vem är det då man bryr sig om? Lagregleringen av kollektivavtalen
            bör ses över för att öka den enskildes rättigheter, skriver man,
            och bl.a. borde möjligheten för enskilda löntagare att sluta avtal
            med arbetstagare utan hänsyn till gällande kollektivavtal underlättas.
          </note>
          <note>
            För vem stärker man arbetsrätten då? För den som redan är stark
            på arbetsmarknaden, inte för den som är svag! Kristdemokratisk
            politik gynnar alltså den som redan har på bekostnad av den som
            inget har.
          </note>
          <note type="speaker">
            Anf. 147 ELVER JONSSON (fp) replik:
          </note>
          <note>
            Fru talman! Jag tyckte att Anders Karlsson gjorde det enkelt
            för sig när han med ett stort alexanderhugg klöv riksdagen mitt
            itu. Det fanns två världar: en ljus
          </note>
          <note>
            - där socialdemokraterna naturligtvis var med - och en mörk där
            oppositionen fanns, men hur många och vilka det var var något
            oklart. Han smög sig sedan in i det lyckorike han tyckte sig se
            i backspegeln.
          </note>
          <note>
            Men, Anders Karlsson, vi har ju ett helt annorlunda samhälle
            nu än när vi rullar tillbaka tre eller fyra decennier! Anders
            Karlsson säger med stolthet - så uppfattade jag det - att det
            inte är några problem med nuvarande lag att säga upp folk. Nej,
            det har vi ju erfarit. Aldrig förr har väl så många sagts upp
            inom sjukvården av socialdemokratiskt styrda landsting som skedde
            i mitten på 90-talet. Att säga upp ser alltså inte ut att vara
            några problem.
          </note>
          <note>
            Det verkar som att Anders Karlsson tycker att problemet är flexibiliteten,
            och att den skulle kunna öka. Min poäng i repliken är att det
            viktiga inte är metoden, utan vad flexibiliteten och det ökade
            inflytandet innebär. I mitt anförande tog jag upp att det också
            på fackligt håll finns ett helt annat intresse nu än bara för
            någon handfull år sedan av att just ta hänsyn till de individuella
            önskemålen. De kraven har nämligen ökat, inte minst från de fackliga
            medlemmarna själva.
          </note>
          <note>
            Därför blir min fråga om socialdemokratin och
          </note>
          <note>
            Anders Karlsson kommer att dra slutsatser av att vi har ett förändrat
            samhälle med nya och andra krav än vi hade i det förra seklet.
          </note>
          <note type="speaker">
            Anf. 148 ANDERS KARLSSON (s) replik:
          </note>
          <note>
            Fru talman! Det är nog riktigt att det har skett uppsägningar
            från socialdemokratiska landstingspolitiker. Väldigt många sades
            upp mellan 1994 och
          </note>
          <note>
            1998. Men det berodde på den fullständiga misär som den borgerliga
            regeringen hade ställt till med mellan
          </note>
          <note>
            1991 och 1993. Det är alltså ganska enkelt att förklara. Man
            fick städa upp efter det som hade hänt mellan
          </note>
          <note>
            1991 och 1993. Vi kan väl vara överens om det också, Elver Jonsson?
          </note>
          <note>
            Arbetsmarknaden har förändrats. Det nämnde jag i mitt anförande.
            Självfallet är det så. Men det är inget konstigt, för den lagstiftning
            som finns inom t.ex.
          </note>
          <note>
            lagen om anställningsskydd är dispositiv.
          </note>
          <note>
            Jag har ett förflutet som ombudsman. Vid åtskilliga tillfällen
            har jag varit med om att man frångått turordningslistorna när
            det har varit nödvändigt. Det finns nämligen ett gemensamt intresse
            hos dem som jobbar i företaget och dem som äger det att det ska
            fortsätta, och leva vidare. Men det får inte ske med godtycke
            och på en parts villkor. Därför fordras en klar och tydlig arbetsrättslagstiftning.
          </note>
          <note type="speaker">
            Anf. 149 ELVER JONSSON (fp) replik:
          </note>
          <note>
            Fru talman! Nu tycker jag att Anders Karlsson ändå kryper fram
            ur dimridåerna, kommer ut på verklighetens planhalva och säger
            att här finns gemensamma intressen. Det är också vad jag har försökt
            att säga. Självfallet gäller det att söka denna balanspunkt och
            att ha ett regelsystem som gör det möjligt att åstadkomma det.
            Det är naturligtvis inte bara ett politiskt intresse, utan framför
            allt både ett företagar- och ett löntagarintresse att man kan
            hantera en situation så att arbetsplatser så långt möjligt behålls
            och helst också utvidgas och ökas. Det får självfallet inte ske
            godtyckligt.
          </note>
          <note>
            Ett av problemen som jag har stött på under åren är att många
            fackliga medlemmar tycker att facket alltför kvickt har övergivit
            dem i en svår förhandlingssituation. Det kan delvis handla om
            detta mer interna problem. Därför menar jag att den replik som
          </note>
          <note>
            Anders Karlsson hade i det fallet är lite poänglös.
          </note>
          <note>
            Han tog också upp en viktig fråga. Den gäller dem som har svårigheter
            - de lågutbildade, de med utländsk bakgrund och kvinnorna. De
            har inte hanterats särskilt bra av den regim som vi nu har. När
            det gäller utbildning så har vi ju en skola som inte fungerar
            särskilt bra. Den behöver tydligt förbättras om inte dessa grupper
            ska råka illa ut på arbetsmarknaden.
          </note>
          <note>
            När det gäller människor med utländsk bakgrund har vi ett regelsystem
            där deras examina inte har kunnat tillgodoses eller beräknas rättvist.
            Därför håller välutbildade invandrare på med tråkiga arbeten.
            Kvinnor behandlas mycket sämre - inte minst av statliga arbetsgivare.
            Det ser vi nu när försvaret minskar och när kassaservicen i Posten
            dras ned. Då är det en tydlig skillnad mellan manliga och kvinnliga
            befattningshavare. Där har socialdemokraterna mycket att tänka
            över innan rättvisa har uppnåtts.
          </note>
          <note type="speaker">
            Anf. 150 ANDERS KARLSSON (s) replik:
          </note>
          <note>
            Fru talman! Elver Jonsson blandar nu in utbildningspolitiken
            i arbetsmarknadspolitiken. Jag tänker inte kommentera det med
            mer än att säga en sak när det gäller den form av utbildning som
            man får som vuxenstuderande inom arbetsmarknadspolitikens ram.
          </note>
          <note>
            Det var inte en enig riksdag, och det var nästan en samlad borgerlighet
            som talade om vuxendagis när man införde Kunskapslyftet. Men det
            kan vi ta en annan gång.
          </note>
          <note>
            Elver Jonsson har skrivit på en reservation om bl.a. sympatiåtgärder
            och även en reservation om lex
          </note>
          <note>
            Britannia, dvs. rätten att teckna svenska avtal för båtar som
            angör svensk hamn. Elver Jonsson tycker inte det är rimligt att
            de som jobbar på dessa fartyg ska ha samma anställningsförhållanden
            som övriga som jobbar på svensk mark. Samtidigt säger han att
            det är viktigt med skyddslagstiftning. Det anförande som gjordes
            i den sista repliken kändes därför lite konstigt för mig. Jag
            har ingen övrig kommentar.
          </note>
          <note type="speaker">
            Anf. 151 HANS ANDERSSON (v) replik:
          </note>
          <note>
            Fru talman! Jag håller med Anders Karlsson om att arbetsrätten
            är ett område där man ser väldigt klara ideologiska skillnader.
          </note>
          <note>
            Jag är glad över att vi efter många års kamp, där jag har fått
            svaret från socialdemokratin att det är bra som det är, nu är
            överens om att det krävs en förnyelse i syfte att förstärka rättigheter,
            trygghet och inflytande för arbetstagarparten.
          </note>
          <note>
            Anders Karlsson gick till storms mot korttidsanställningarna
            och arbetsgivarmakten. Han talade om vilka myter som hade spridits
            om fördelarna med korta tider. Jag undrar då varför man inte kunde
            vara med oss i kravet att ge tilläggsdirektiv till den utredning
            som sitter och som ska titta på konsekvenserna av den ökade korttidsanställningen.
            De direktiven skulle ha uttryckt att korttidsanställningarna ska
            minska, som Anders Karlsson verkligen vill, och deltidsanställningarna,
            med alla möjligheter att tillgodose individuella önskemål och
            befogad flexibilitet på saklig grund i verksamheten. Och på samma
            sätt är det med den öppning som man gav för arbetsgivargodtycke
            med begreppet överenskommen visstidsanställning, som inte ledde
            till något av de resultat som man önskade sig. Varför inte ge
            riktlinjer och säga rakt ut att det finns anledning att ompröva
            den regeln? Varför, Anders Karlsson?
          </note>
          <note type="speaker">
            Anf. 152 ANDERS KARLSSON (s) replik:
          </note>
          <note>
            Fru talman! Det är av samma skäl som vi har avfört de andra reservationerna
            och motionerna. Vi tycker att de utredningar som nu jobbar ska
            jobba färdigt. Vi får se vad de kommer fram till, och då kan vi
            ta ställning till det här.
          </note>
          <note>
            För övrigt har det varit en överenskommelse mellan landsting
            och kommuner och även staten för att minska antalet korttidsanställningar
            och visstidsanställningar. Dessvärre har den inte utfallit i det
            som vi trodde, men det pågår fortsatta diskussioner för att komma
            till rätta med det. Vi vill avvakta dem innan vi gör något vidare
            i den här frågan.
          </note>
          <note type="speaker">
            Anf. 153 HANS ANDERSSON (v) replik:
          </note>
          <note>
            Fru talman! Jo, dessvärre har det inte lett dit vi önskade -
            jag håller med. Eftersom det hastar, enligt min uppfattning -
            det har gått så väldigt lång tid -
          </note>
          <note>
            vore det bra att ha lagt en beställning i linje med vad vi båda
            tycker. Utskottet skriver oerhört positivt om de resonemang som
            vi för i motionen. Då vore det väldigt bra att ge ett uppdrag
            till utredaren att pröva konstruktioner inklusive lagstiftningsförslag
            på hur det kunde se ut med en förändrad lagstiftning, som minskar
            det vi vill, nämligen de otrygga anställningsformerna. Sedan har
            vi att politiskt ta ställning till vad som är rimligt.
          </note>
          <note>
            Jag har ännu inte förstått, med tanke på de oerhört starka ord
            som Anders Karlsson tidigare använde, varför han inte kunde gå
            med på ett sådant tilläggsdirektiv.
          </note>
          <note type="speaker">
            Anf. 154 ANDERS KARLSSON (s) replik:
          </note>
          <note>
            Fru talman! Som jag har sagt i en tidigare replik avvaktar vi
            den utredning som jobbar. Det finns goda exempel på vad man har
            gjort på frivillighetens väg i kommunerna. Det är tyvärr ofta
            i kommuner och landsting som det finns timanställningar och korttidsvikariat.
            I Markaryds kommun har man t.ex. lyckats omvandla deltidstjänster
            till heltidstjänster. Där uttrycker man det så att heltid är en
            rättighet och deltid en möjlighet. Det här har diskuterats flitigt
            i landstings- och kommunvärlden, och man jobbar väldigt hårt med
            att försöka komma till rätta med det.
          </note>
          <note>
            Med de motiveringarna tycker vi att det finns anledning att avvakta
            utredningen innan vi går vidare.
          </note>
          <note>
            Anf. 155 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag tycker att Anders Karlsson raljerar lite med
            vår reservation nr 5. Är det så att Anders
          </note>
          <note>
            Karlsson tycker att det är bättre att ändra på arbetena så att
            de passar i lagstiftningen? Det har uppenbarligen inte gått, eftersom
            det finns många sorters korttidsanställningar och visstidsanställningar.
            Jag tycker att det i så fall är bättre att se till att vi får
            en lagstiftning som verkligen skyddar arbetstagarna på ett helt
            annat sätt än i dag. För det behöver vi alltså reda ut vad det
            är som gör att situationen är som den är. Det är det vi har uttryckt
            i vår reservation.
          </note>
          <note type="speaker">
            Anf. 156 ANDERS KARLSSON (s) replik:
          </note>
          <note>
            Fru talman! Margareta Andersson borde nog läsa igenom reservationen
            ytterligare en gång. Där står det faktiskt att man vill ha "ökad
            flexibilitet och göra det möjligt att träffa lokala överenskommelser
            anpassade till arbetstagarnas och företagens individuella förutsättningar".
            Det är alltså inte en skyddslagstiftning, utan man ska lämna det
            till arbetsgivarens godtycke att återigen kunna reglera gentemot
            den svagare arbetstagarparten. Den svage på arbetsmarknaden får
            alltså ett underläge gentemot arbetsgivaren. Det kan jag inte
            se som en förstärkning av arbetsrätten, vilket
          </note>
          <note>
            Margareta Andersson vill göra gällande i sitt inlägg.
          </note>
          <note>
            Anf. 157 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag är inte övertygad om att Anders
          </note>
          <note>
            Karlsson har rätt i det här fallet, eftersom det uppenbarligen
            också finns företag som upplever sig vara den svagare parten i
            en sådan här relation. Oavsett det, är det i dag så att många
            upplever sig vara den svagare parten på arbetsmarknaden. Vi behöver
            se över detta så att vi får rätt skydd. Vi ska inte skydda oss
            mot faror som inte finns, utan vi ska skydda oss mot det som vi
            upplever som fel.
          </note>
          <note>
            Jag vill alltså ha en parlamentarisk utredning. Regeringen sitter
            i slutna rum och diskuterar vad man kan göra, men jag tycker att
            vi behöver se över de här svåra problemen i en parlamentarisk
            utredning i stället. Varför kan vi inte få göra det, Anders Karlsson?
          </note>
          <note type="speaker">
            Anf. 158 ANDERS KARLSSON (s) replik:
          </note>
          <note>
            Fru talman! Det Margareta Andersson återigen trycker på är att
            det skulle vara arbetsgivaren som är i underläge. Jag skulle vilja
            fråga: I vilket fall har det hänt? I alla fall där det finns saklig
            grund har arbetsgivaren rätt att säga upp anställd personal. Vilken
            lagstiftning ska gälla om det inte ska vara saklig grund för uppsägning?
            Vad finns det för anledning att ändra det sakbegreppet?
          </note>
          <note>
            Man talar om "ökad flexibilitet". Vad innebär det?
          </note>
          <note>
            Vad är det konkret man vill göra? Är det inte så att man vill
            försämra för den svagare parten, som jag anser är löntagarparten
            i det här förhållandet? Eller vari ligger flexibiliteten? Är det
            att man vill utöka anställningstryggheten, att man skulle ha två
            månader i stället för en månad? Eller vari ligger den? Det skulle
            jag gärna vilja ha svar på.
          </note>
          <note>
            (forts. 11 §)
          </note>
          <note>
            Ajournering
          </note>
          <note>
            Kammaren beslutade kl. 16.56 på förslag av tredje vice talmannen
            att ajournera förhandlingarna till kl. 17.00 då dagens votering
            skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            10 § Beslut om utskottsbetänkanden som slutdebatterats vid dagens
            sammanträde
          </note>
          <note>
            SfU8 Lag om svenskt medborgarskap
          </note>
          <note>
            Punkt 1 (Dubbelt medborgarskap)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            233 för utskottet
          </note>
          <note>
            69 för res. 1
          </note>
          <note>
            3 avstod
          </note>
          <note>
            44 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 37 v, 35 kd, 15 c, 14 fp, 14 mp
          </note>
          <note>
            För res. 1: 68 m, 1 kd
          </note>
          <note>
            Avstod: 1 m, 2 kd
          </note>
          <note>
            Frånvarande: 13 s, 13 m, 6 v, 4 kd, 3 c, 3 fp, 2 mp
          </note>
          <note>
            Punkt 2 (Svenskt medborgarskap genom adoption)
          </note>
          <note>
            1. utskottet
          </note>
          <note>
            2. res. 2 (kd)
          </note>
          <note>
            Votering:
          </note>
          <note>
            268 för utskottet
          </note>
          <note>
            40 för res. 2
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 71 m, 37 v, 16 c, 12 fp, 14 mp
          </note>
          <note>
            För res. 2: 38 kd, 2 fp
          </note>
          <note>
            Frånvarande: 13 s, 11 m, 6 v, 4 kd, 2 c, 3 fp, 2 mp
          </note>
          <note>
            Övriga punkter
          </note>
          <note>
            Kammaren biföll utskottets hemställan.
          </note>
          <note>
            SoU9 Äldrepolitik
          </note>
          <note>
            Mom. 1 (valfrihet)
          </note>
          <note>
            1. utskottet
          </note>
          <note>
            2. res. 1 (kd, m, c, fp)
          </note>
          <note>
            Votering:
          </note>
          <note>
            167 för utskottet
          </note>
          <note>
            138 för res. 1
          </note>
          <note>
            1 avstod
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 36 v, 14 mp
          </note>
          <note>
            För res. 1: 70 m, 38 kd, 16 c, 14 fp
          </note>
          <note>
            Avstod: 1 v
          </note>
          <note>
            Frånvarande: 14 s, 12 m, 6 v, 4 kd, 2 c, 3 fp, 2 mp
          </note>
          <note>
            Gudrun Schyman (v) anmälde att hon avsett att rösta ja men markerats
            ha avstått från att rösta.
          </note>
          <note>
            Mom. 2 (äldrepeng)
          </note>
          <note>
            1. utskottet
          </note>
          <note>
            2. res. 2 (m, fp)
          </note>
          <note>
            Votering:
          </note>
          <note>
            222 för utskottet
          </note>
          <note>
            85 för res. 2
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 37 v, 38 kd, 16 c, 14 mp
          </note>
          <note>
            För res. 2: 71 m, 14 fp
          </note>
          <note>
            Frånvarande: 14 s, 11 m, 6 v, 4 kd, 2 c, 3 fp, 2 mp
          </note>
          <note>
            Mom. 4 (konkurrensutsättning)
          </note>
          <note>
            1. utskottet
          </note>
          <note>
            2. res. 4 (v, mp)
          </note>
          <note>
            Votering:
          </note>
          <note>
            254 för utskottet
          </note>
          <note>
            51 för res. 4
          </note>
          <note>
            44 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 71 m, 38 kd, 16 c, 14 fp
          </note>
          <note>
            För res. 4: 37 v, 14 mp
          </note>
          <note>
            Frånvarande: 16 s, 11 m, 6 v, 4 kd, 2 c, 3 fp, 2 mp
          </note>
          <note>
            Mom. 9 (kvalitetsarbete m.m.)
          </note>
          <note>
            1. utskottet
          </note>
          <note>
            2. res. 10 (v, mp)
          </note>
          <note>
            Votering:
          </note>
          <note>
            173 för utskottet
          </note>
          <note>
            51 för res. 10
          </note>
          <note>
            83 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 2 m, 38 kd, 16 c
          </note>
          <note>
            För res. 10: 37 v, 14 mp
          </note>
          <note>
            Avstod: 69 m, 14 fp
          </note>
          <note>
            Frånvarande: 14 s, 11 m, 6 v, 4 kd, 2 c, 3 fp, 2 mp
          </note>
          <note>
            Mom. 10 (äldreboende)
          </note>
          <note>
            1. utskottet
          </note>
          <note>
            2. res. 12 (kd)
          </note>
          <note>
            Votering:
          </note>
          <note>
            257 för utskottet
          </note>
          <note>
            40 för res. 12
          </note>
          <note>
            9 avstod
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 59 m, 37 v, 16 c, 14 fp, 14 mp
          </note>
          <note>
            För res. 12: 2 m, 38 kd
          </note>
          <note>
            Avstod: 9 m
          </note>
          <note>
            Frånvarande: 14 s, 12 m, 6 v, 4 kd, 2 c, 3 fp, 2 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SoU8 Nationell handlingsplan för att förebygga alkoholskador
          </note>
          <note>
            Mom. 1 (huvudinriktningen av alkoholpolitiken)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (kd)
          </note>
          <note>
            4. res. 4 (fp)
          </note>
          <note>
            Förberedande votering 1:
          </note>
          <note>
            38 för res. 2
          </note>
          <note>
            14 för res. 4
          </note>
          <note>
            254 avstod
          </note>
          <note>
            43 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 2:
          </note>
          <note>
            73 för res. 1
          </note>
          <note>
            37 för res. 2
          </note>
          <note>
            197 avstod
          </note>
          <note>
            42 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            168 för utskottet
          </note>
          <note>
            71 för res. 1
          </note>
          <note>
            68 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 37 v, 14 mp
          </note>
          <note>
            För res. 1: 71 m
          </note>
          <note>
            Avstod: 38 kd, 16 c, 14 fp
          </note>
          <note>
            Frånvarande: 14 s, 11 m, 6 v, 4 kd, 2 c, 3 fp, 2 mp
          </note>
          <note>
            Mom. 12 (generella insatser för barn och ungdom)
          </note>
          <note>
            1. utskottet
          </note>
          <note>
            2. res. 17 (kd, c)
          </note>
          <note>
            Votering:
          </note>
          <note>
            241 för utskottet
          </note>
          <note>
            54 för res. 17
          </note>
          <note>
            12 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 60 m, 37 v, 13 fp, 14 mp
          </note>
          <note>
            För res. 17: 38 kd, 16 c
          </note>
          <note>
            Avstod: 11 m, 1 fp
          </note>
          <note>
            Frånvarande: 14 s, 11 m, 6 v, 4 kd, 2 c, 3 fp, 2 mp
          </note>
          <note>
            Mom. 14 (åtgärder mot trafikonykterhet m.m.)
          </note>
          <note>
            1. utskottet
          </note>
          <note>
            2. res. 19 (kd)
          </note>
          <note>
            Votering:
          </note>
          <note>
            252 för utskottet
          </note>
          <note>
            55 för res. 19
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 71 m, 37 v, 15 c, 12 fp
          </note>
          <note>
            För res. 19: 38 kd, 1 c, 2 fp, 14 mp
          </note>
          <note>
            Frånvarande: 14 s, 11 m, 6 v, 4 kd, 2 c, 3 fp, 2 mp
          </note>
          <note>
            Mom. 18 (metoden att fördela medel)
          </note>
          <note>
            1. utskottet
          </note>
          <note>
            2. res. 23 (c)
          </note>
          <note>
            Votering:
          </note>
          <note>
            291 för utskottet
          </note>
          <note>
            16 för res. 23
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 71 m, 37 v, 38 kd, 14 fp, 14 mp
          </note>
          <note>
            För res. 23: 16 c
          </note>
          <note>
            Frånvarande: 14 s, 11 m, 6 v, 4 kd, 2 c, 3 fp, 2 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            11 § (forts. från 9 §) Vissa arbetsrättsliga frågor m.m. (forts.
            AU7)
          </note>
          <note type="speaker">
            Anf. 159 HENRIK WESTMAN (m) replik:
          </note>
          <note>
            Fru talman! Det är nästan som att kasta in jästen efter degen,
            att komma in så här efter en votering.
          </note>
          <note>
            Men Anders Karlsson, som företräder Socialdemokraterna, svingade
            verkligen med väderkvarnsarmar och försökte svartmåla oss moderater
            alldeles våldsamt. Man undrade om han var på något torgmöte eller
            vad det var. Därför måste jag naturligtvis bemöta vad han sade.
          </note>
          <note>
            Det måste kännas väldigt skönt att svartmåla och försöka få in
            oss moderater i något slags arbetsgivarkur. Jag kan notera att
            Anders Karlsson vid åtskilliga tillfällen talade om facket. Då
            kan man fråga sig vad skillnaden är mellan att vara i någons kur
            och att vara i någons våld. Vad vi är ute efter är att få en balans
            mellan de här två parterna, ingenting annat.
          </note>
          <note>
            Anders Karlsson talade sig också varm för lagreglering. Jag har
            svårt att förstå att en centralreglering skulle ha någonting med
            solidaritet att göra och att det skulle vara allena saliggörande.
          </note>
          <note>
            Det har skett en utveckling på arbetsmarknaden.
          </note>
          <note>
            Socialdemokraterna och Anders Karlsson ska bejaka det. Man bör
            myndigförklara arbetstagarna. De kan också tala för sig. Det har
            blivit en skillnad. De är inte i underläge. Arbetsmarknaden ser
            ut på ett annat sätt.
          </note>
          <note>
            Socialdemokraterna säger att det inte går med deltidsarbete.
            Då blir det inga nya arbeten. Men vad säger ni då om bemanningsföretagen?
            Det är bevisat att det den vägen blir nya arbeten. Sedan säger
            man att den enskilde går före kapitalet. Det är den ideologiska
            skillnaden. Ja, det är en ideologisk skillnad. Vi tycker inte
            så. Vi tycker att den enskilde bör gå före kollektivet.
          </note>
          <note>
            Slutligen noterar jag att Anders Karlsson inte har tagit upp
            de stora problem och hinder som finns med nuvarande lagstiftning
            och skattereglering. Det är där de stora hindren är. Han kanske
            tycker som Hans
          </note>
          <note>
            Andersson gjorde, nämligen att det är bra med höga skatter på
            arbete.
          </note>
          <note type="speaker">
            Anf. 160 ANDERS KARLSSON (s) replik:
          </note>
          <note>
            Fru talman! Henrik Westman tar upp frågan om balansen mellan
            parterna. Om jag har förstått det inlägget rätt tycker Henrik
            Westman att de fackliga organisationerna och löntagarna har för
            stor makt i förhållande till arbetsgivarna på arbetsmarknaden.
          </note>
          <note>
            Det kan jag kanske få ett svar på. I så fall har vi helt skilda
            uppfattningar.
          </note>
          <note>
            Det är inget fel på bemanningsföretag om de följer de lagar,
            avtal och regler som finns på arbetsmarknaden. Man ska jobba efter
            de villkor som finns på arbetsmarknaden och inte utsättas för
            social dumpning. Det är inget fel på bemanningsföretag om de avtal
            som finns följs.
          </note>
          <note>
            Jag vill ställa några frågor till Henrik Westman.
          </note>
          <note>
            Han talar om högre löner än omvärlden. I vilken relation ställer
            han det till? Har vi ett för högt löneläge i Sverige i förhållande
            till den tillväxt som finns?
          </note>
          <note>
            Tycker man att man ska ge större utdelning till ägarna än till
            dem som producerar och skapar löneutrymmet?
          </note>
          <note>
            Det kan väl Henrik Westman svara på.
          </note>
          <note type="speaker">
            Anf. 161 HENRIK WESTMAN (m) replik:
          </note>
          <note>
            Fru talman! Jag talade om balans mellan de två parterna. Det
            blir inte balans om man reglerar arbetsmarknaden till döds, vilket
            man mer eller mindre håller på med.
          </note>
          <note>
            Jag noterar att Anders Karlsson tar upp frågan om våra höga lönekostnader
            men inte tar upp det som
          </note>
          <note>
            Hans Andersson sade, nämligen att det är bra för då går det att
            betala mer skatter. Tycker ni att det är bra med höga skatter,
            Anders Karlsson, att det befrämjar fler arbeten i landet?
          </note>
          <note type="speaker">
            Anf. 162 ANDERS KARLSSON (s) replik:
          </note>
          <note>
            Fru talman! "Reglera oss till döds." Innebär de hundratusentals
            nya jobb som har skapats de senaste åren under den socialdemokratiska
            regeringen att reglera oss till döds? Jag tycker att det finns
            en rimlig avvägning mellan arbetstagarpart och arbetsgivarpart
            i den skyddslagstiftning som i dag finns. Den behöver moderniseras,
            men det finns utredningar som jobbar med de frågorna. Vi är helt
            överens om att den ska moderniseras men inte att den ska försämras
            - snarare förbättras för dem som jobbar i företagen.
          </note>
          <note>
            Sedan var det frågan om skatter. En känd socialdemokratisk minister
            sade en gång i tiden att varje felanvänd skattekrona är en stöld
            från medborgarna.
          </note>
          <note>
            Det håller jag med om. Varje felanvänd skattekrona är en stöld
            från medborgarna. Men varje rätt använd skattekrona är däremot
            ingen stöld utan en tillgång för medborgarna. Det är alltid en
            tillgång för den svage i samhället att omfördela från de rika
            till dem som har det sämre så att de ska kunna utnyttja samma
            omsorg, samma skola och samma arbetsmarknad. För att stärka den
            enskilde - som jag sade i mitt anförande - behövs det kollektiva
            lösningar. Då stärks den enskilde.
          </note>
          <note type="speaker">
            Anf. 163 RONNY OLANDER (s):
          </note>
          <note>
            Fru talman! Jag avser att kommentera två motioner i detta betänkande.
          </note>
          <note>
            Först är det motion A715 om drogtest. Vi börjar i
          </note>
          <note>
            Sverige få en väldigt liberal inställning till drogtest på jobbet
            - alltför liberal enligt min mening. Denna inställning kan bli
            kännbar för den enskilde. Svenska
          </note>
          <note>
            Elektrikerförbundet har engagerat sig kraftfullt i denna viktiga
            fråga, och det förtjänar att uppmärksammas.
          </note>
          <note>
            Enligt enkätundersökningar ställer en stor majoritet av svenskarna
            upp på drogtest för att få drogfria arbetsplatser. De lokala fackförbunden
            på t.ex. SJ och
          </note>
          <note>
            Luftfartsverket har gått med på att drogtesta personal som arbetar
            med s.k. säkerhetstjänst.
          </note>
          <note>
            Självklart ska vi ha drogfria arbetsplatser. Detta är viktigt
            inte minst ur arbetsmiljösynpunkt och för allas trygghet.
          </note>
          <note>
            Borde inte jag med min fackliga bakgrund kunna nöja mig med det?
            Nej, jag tycker inte att det här är en fråga man kan hantera med
            stöd av enkätundersökningar. Det är faktiskt inte utan anledning
            som den kroppsliga integriteten är skyddad i grundlagen i regeringsformens
            andra kapitel. Man måste ha stöd i någon annan lag för att inskränka
            grundlagens skydd mot påtvingade kroppsliga ingrepp från det allmänna.
          </note>
          <note>
            Den lag arbetsgivaren brukar kunna luta sig mot för att motivera
            drogtest är arbetsmiljölagen. Den gäller arbetsgivarens skyldighet
            att förebygga att arbetstagare utsätts för ohälsa och olycksfall.
            Jag kan förstå att man vill testa t.ex. piloter och lokförare.
          </note>
          <note>
            Men i dag ökar användandet av drogtest mycket snabbt. Senaste
            året drogtestades ca 30 000 anställda i
          </note>
          <note>
            Sverige. Då förstår vi att det inte bara är fråga om piloter.
            Hur många test har vi om några år?
          </note>
          <note>
            Fru talman! USA genomför mest drogtest på anställda i världen.
            Drogtest efter amerikansk modell sprider sig i Sverige. Ett exempel
            av många är ett stort svenskt transportföretag som på ett och
            ett halvt år slumpvis har drogtestat 700 personer. Enligt företagets
            drogpolicy tolkas vägran att låta testa sig som att man medger
            missbruk. Denna drogpolicy sprider sig bland arbetsgivare, både
            inom privat och offentlig sektor.
          </note>
          <note>
            Det vi vill med vår motion är att det blir tydligare regler för
            att kunna hantera den känsliga balansgången mellan personlig integritet
            och säkerhet för anställda och allmänhet. Samma regler ska gälla
            för offentliga och privata arbetsgivare. Vi ska få regler som
            förhindrar att drogtest blir något som arbetsgivare gör slentrianmässigt.
          </note>
          <note>
            Jag vet att regeringen i september 1999 har utsett en särskild
            utredare för att se över behovet av lagstiftning eller andra åtgärder
            för att stärka skyddet av den enskildes personliga integritet
            i arbetslivet. Översynen gäller bl.a. drogtest och andra medicinska
            kontroller. Utredningens resultat skulle ha redovisats senast
            den 1 april 2001 men tiden har, enligt uppgift, förlängts till
            slutet av det här året. Jag ser fram mot att utredningen kommer
            med förslag till regler och åtgärder som gör rättsläget tydligare
            än i dag och som tydliggör gränserna för vad som kan tänkas vara
            acceptabelt i förhållande till syftet med drogtest och till den
            personliga integriteten.
          </note>
          <note>
            Avslutningsvis finns det en hel del frågor som fodrar svar.
          </note>
          <note>
            · Vem äger min kropp?
          </note>
          <note>
            · Hur hanteras testresultaten efteråt?
          </note>
          <note>
            · Förvaras de på ett säkert sätt?
          </note>
          <note>
            · Vad ska testet innehålla?
          </note>
          <note>
            · Hur långt är steget från drogtest till DNA-test?
          </note>
          <note>
            · Hur ser rättstryggheten ut för den anställde och arbetssökande?
          </note>
          <note>
            Frågorna finns och måste ha godtagbara svar!
          </note>
          <note>
            Fru talman! I detta betänkande finns ett tillkännagivande på
            motion A208 - den andra motionen - av
          </note>
          <note>
            Bengt Silfverstrand och mig själv. Jag vill börja med att rikta
            ett varmt tack till utskottsmajoriteten för detta.
          </note>
          <note>
            Det låga valdeltagandet vid senare val under 1990-
          </note>
          <note>
            talet inger stora bekymmer och utgör ett allvarligt hot mot den
            representativa demokratin. I flera valrörelser under 90-talet
            har det visat sig vara allt svårare för politiker att få komma
            till tals på arbetsplatserna.
          </note>
          <note>
            Beskrivningen återfinns i vår motion där vi tar upp det mer noggrant.
            Vi tar också upp den diskussion som förts sedan 1970-talet. Arbetsmarknadsutskottet
            har vid två tidigare tillfällen klart deklarerat sitt instämmande
            i våra tidigare motioner i samma ärende.
          </note>
          <note>
            Jag ser fram emot regeringens agerande i frågan med anledning
            av arbetsmarknadsutskottets förslag till kammaren. Jag konstaterar
            också hur de borgerliga partierna agerar även på denna punkt,
            och för övrigt hur de ser på hela arbetsrätten. Det skrämmer mig.
            Jag ska med glädje föra ut era borgerliga ställningstaganden till
            alla människor jag möter, inte minst till de fackliga organisationerna,
            för en diskussion och debatt om arbetsrätten.
          </note>
          <note type="speaker">
            Anf. 164 BRITT-MARIE LINDKVIST (s):
          </note>
          <note>
            Fru talman! Ronny Olander tog upp motion A715
          </note>
          <note>
            angående drogtest i arbetslivet. Jag är medmotionär och vill
            endast komplettera det Ronny Olander sade lite ytterligare.
          </note>
          <note>
            Denna fråga handlar om rättssäkerhet, personlig integritet och
            behovet av regler och avgränsningar.
          </note>
          <note>
            Jag har en bekant vars son sökte arbete på ett statligt företag.
            Arbetets art var inte sådant att det hade med säkerhet eller människor
            att göra. Han blev kvar till den sista uttagningen. Då begärde
            arbetsgivaren att ett drogtest skulle göras på samtliga kvarvarande.
            Han vågade inte säga nej på grund av att han väldigt gärna ville
            ha tjänsten. Då kan man tala om frivillighet att drogtesta sig.
            Det blir faktiskt en form av tvång.
          </note>
          <note>
            Med dagens medicinska teknik kan man ur en blodsdroppe eller
            ett urinprov få reda på oerhört mycket om en enskild människa.
            Det kan gälla medicinering, förekomst av tillväxthormoner, narkotika,
            alkohol, graviditet, framtida sjukdomsrisker m.m.
          </note>
          <note>
            Man frågar sig hur tillförlitliga testen är. Hur är rättsläget
            för en anställd som kan mista sitt arbete eller inte erhålla en
            sökt tjänst om han eller hon vägrar genomgå test?
          </note>
          <note>
            En man fick av sin arbetsgivare veta resultatet av sitt drogtest.
            Några droger använde han inte, men han var enligt provsvaret gravid.
            Det var naturligtvis ett felaktigt svar han fått. Men varför hade
            man undersökt graviditet när det gällde ett drogtest? Den frågan
            hänger i luften. Vilka garantier har den enskilde för att prover
            och testresultat inte missbrukas? Det finns många frågor i detta
            ämne.
          </note>
          <note>
            Det är inte så att vi vill ha missbruk på våra arbetsplatser.
            Vi motionärer är av den åsikten att allt missbruk på arbetsplatsen
            måste åtgärdas. Många företag gör ett mycket bra arbete och tar
            tag i dessa problem och hjälper de anställda tillbaka till ett
            drogfritt liv. Visst kan drogtest användas, men under trygga former.
            Vi ser fram emot att den utredning som är tillsatt tar fram tydliga
            regler och åtgärder när det gäller just drogtest.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 22 februari.)
          </note>
          <note>
            12 § Kompetensutveckling m.m.
          </note>
          <note>
            Föredrogs arbetsmarknadsutskottets betänkande 2000/01:AU6
          </note>
          <note>
            Kompetensutveckling m.m.
          </note>
          <note type="speaker">
            Anf. 165 PATRIK NORINDER (m):
          </note>
          <note>
            Fru talman! Jag tänkte börja med att sammanfatta min kritik mot
            utskottsbetänkandet. Den kan sammanfattas med att regeringen dröjer
            med förslag till en bättre kompetensutveckling för såväl individer
            som företag. Regeringen fördröjer en modern lärlingsutbildning.
            Regeringen vidmakthåller det statliga ägandet av Lernia. Det är
            helt oacceptabelt att inget remissförfarande har påbörjats angående
            utredningen om individuellt kompetenssparande, IKS-
          </note>
          <note>
            utredningen.
          </note>
          <note>
            Jag vill också säga att det cirkulerar en uppgift om att regeringen
            beslutat att ha en förenklad hearing om
          </note>
          <note>
            IKS-utredningen. Det skulle vara med en begränsad skara inbjudna.
            Om detta är sant, kan man fråga sig om det verkligen är i överensstämmelse
            med intentionerna i propositionshandboken eller vad som kan anses
            anständigt i en fråga av denna dignitet.
          </note>
          <note>
            Fru talman! När jag sagt detta kan jag också sammanfatta våra
            moderata ståndpunkter. Vi förordar en bred överenskommelse mellan
            de politiska partierna om hur ett framtida konto för individuell
            kunskapsutveckling ska utformas. Det gick att göra det med pensionssystemet.
            Det borde vara naturligt att göra det även i denna fråga.
          </note>
          <note>
            Det är också vår ståndpunkt att det ska vara en lärlingsutbildning
            värd namnet såväl inom gymnasiet som senare. Här finns mycket
            att lära av systemet med kvalificerad yrkesutbildning. Det systemet
            borde för övrigt fördubblas.
          </note>
          <note>
            Vi anser också att bibehållandet av statligt ägande av Lernia
            inte är försvarbart. Ägandet bör snarast avvecklas.
          </note>
          <note>
            Fru talman! I april 1998, dvs. för snart tre år sedan, stod den
            socialdemokratiska representanten
          </note>
          <note>
            Kristina Zakrisson i denna talarstol och avstyrkte alla motioner
            som berörde kompetensutveckling. Hon gjorde det med hänvisning
            till att en arbetsgrupp var tillsatt som skulle vara klar den
            12 juni 1998. Denna grupp skulle lämna förslag till system för
            kompetensutveckling där statens insatser underlättar parternas
            ansvarstagande.
          </note>
          <note>
            I dag debatterar vi utskottets betänkande om kompetensutveckling
            där samtliga motioner om kompetensutveckling avstyrks med hänvisning
            till att frågor om bl.a. individuellt kompetenskonto bereds i
            Regeringskansliet. Regeringens handlingskraft är inte särskilt
            imponerande, för att uttrycka det försiktigt.
          </note>
          <note>
            Under tre år har inte regeringen kunnat få fram ett förslag,
            trots att så gott som samtliga partier anser det vara av största
            vikt.
          </note>
          <note>
            Fru talman! Vi i Moderata samlingspartiet har inte låst oss för
            något system utan är öppna för en diskussion när det gäller att
            utveckla individers och företags kunskap. Vår ståndpunkt är att
            individuella kompetenskonton är ett av många förslag som kan ge
            en friare och rörligare arbetsmarknad.
          </note>
          <note>
            För den enskilde kan detta innebära att denne stärker sin position
            på arbetsmarknaden genom att utveckla sin yrkesmässiga kompetens
            i linje med sina egna intressen, ambitioner och förutsättningar.
            Hon eller han kan uppnå en hög anställningsbarhet och därigenom
            få bättre förutsättningar att undvika arbetslöshet. Det kan också
            innebära att hon eller han kan öka karriärmöjligheterna eller
            förverkliga sig själv som egen företagare.
          </note>
          <note>
            Kunskapen i företaget är en självklarhet både för att bibehålla
            konkurrensförmåga och för att vidareutveckla verksamheten. Det
            är en kompetens som måste utvecklas av företaget. Det är en färskvara
            som ständigt måste förnyas för att företaget ska behålla sin vitalitet.
          </note>
          <note>
            För att svensk arbetsmarknad ska utveckla konkurrenskraft och
            individuell kompetens är det nödvändigt med ändamålsenliga ekonomiska
            villkor och incitamentsystem. Svenska skatter tar i dag i anspråk
            en så stor del av inkomsten att de flesta människor inte har råd
            att själva finansiera en egen kompetensutveckling.
          </note>
          <note>
            För att stimulera och bana väg för en ökad kontinuerlig kunskapsutveckling
            för såväl individer som företagare har vi förordat ett individuellt
            kompetenskonto. Vi begär i vår reservation att regeringen nu kommer
            med ett förslag. Det finns inte längre några ursäkter för att
            dra ut på tiden.
          </note>
          <note>
            Fru talman! I december 1999 tillsatte regeringen en särskild
            utredare för att lämna ett förslag till hur ett generellt system
            för individuell kompetensutveckling skulle kunna utformas. Utredaren
            lämnade sitt betänkande i december förra året. Efter vad jag har
            erfarit kommer eventuellt en proposition detta år. Enligt utredningen
            ska systemet startas den 1 januari 2002.
          </note>
          <note>
            Det verkar då rimligt att riksdagen har fattat beslut under hösten.
          </note>
          <note>
            Många av motionerna behandlar just att regeringen ska återkomma
            till riksdagen med ett förslag till individuella kompetenskonton.
            Vi önskar ett tillkännagivande till regeringen om individuellt
            kompetenssparande. Detta rätt försiktiga påpekande kunde inte
            utskottsmajoriteten svälja utan väljer ett bryskt avslag. Det
            fanns ingen vilja över huvud taget att diskutera yrkandena. Vi
            menar i vår reservation att det är hög tid för regeringen att
            återkomma med förslag till hur ett individuellt kompetenssparande
            ska kunna utvecklas. Är detta verkligen för mycket begärt?
          </note>
          <note>
            Skulle inte riksdagen kunna stå bakom ett sådant uttalande?
          </note>
          <note>
            Det har nu gått två månader sedan utredningen presenterades.
            Regeringen sölar som vanligt, och ännu har inte någon remiss sänts
            ut till berörda.
          </note>
          <note>
            Jag ser mycket allvarligt på det här. Det bekräftar de rykten
            som nu florerar att regeringen inte avser att sända ut utredningsförslaget
            på remiss. En förenklad hantering med hearing tycks tillfredsställa
            regeringen.
          </note>
          <note>
            Regeringen avser t.o.m. att endast inbjuda en begränsad skara
            i förhållande till det antal remissinstanser som fick svara på
            utredningens delbetänkande.
          </note>
          <note>
            Enligt min mening är det av största vikt att förslaget får en
            grundlig remissbearbetning. Därefter borde det vara föremål för
            partiöverläggningar innan riksdagen fattar beslut.
          </note>
          <note>
            Propositionshandboken behandlar beredningskravet i 7 kap. 2 §
            regeringsformen. Jag citerar:
          </note>
          <note>
            "Vid beredning av ett regeringsärende skall behövliga upplysningar
            och yttrande inhämtas från berörda myndigheter. I den omfattning
            som behövs skall tillfälle lämnas sammanslutningar och enskilda
            att yttra sig.
          </note>
          <note>
            Alla komplicerade lagstiftningsärenden skall regelmässigt föregås
            av remissbehandling."
          </note>
          <note>
            Individuella kompetenskonton är minst sagt ett sådant komplicerat
            ärende. Nitton olika lagar berörs.
          </note>
          <note>
            Det finns visserligen utrymme för ett förenklat förfarande med
            remissmöten som kan användas i undantagsfall. Jag tycker dock
            att det vore mycket olyckligt om regeringen väljer detta sätt.
            Ska individuella kompetenskonton införas är detta ett långsiktigt
            system som måste vara väl förankrat och som måste ta hänsyn till
            många intressen. Detta kan bäst göras genom att de som är berörda
            får möjlighet att skriftligen redogöra för sina ståndpunkter.
          </note>
          <note>
            Utredningen har visserligen haft en remissomgång på ett delbetänkande
            i maj 2000. Detta kan, enligt min mening, inte ligga till grund
            för ett förenklat förfarande. En fullständig remissomgång är i
            ett ärende av denna dignitet det enda anständiga.
          </note>
          <note>
            Nu ställer jag frågan till Laila Bjurling: Räcker en förenklad
            hearing eller vill Laila Bjurling, som jag, att också organisationer
            som LO, TCO eller olika företagsorganisationer ska få avge ett
            skriftligt remissunderlag? Jag vore tacksam för ett svar på den
            frågan.
          </note>
          <note>
            Fru talman! En fråga som har diskuterats under mycket lång tid
            är införandet av lärlingsutbildning.
          </note>
          <note>
            Inte särskilt överraskande blir utskottsmajoritetens svar att
            frågan är under beredning i Regeringskansliet. En arbetsgrupp
            har arbetat med frågan och kom med en rapport i oktober 2000.
            Jag frågar Laila Bjurling: När kommer ett förslag?
          </note>
          <note>
            Utskottsmajoriteten hänvisar till att en försöksverksamhet pågår.
            Tyvärr är modellen ett misslyckande, och ett förlängande av den
            skulle med stor sannolikhet innebära att en fungerande lärlingsutbildning
            än en gång läggs åt sidan. Det är inte acceptabelt.
          </note>
          <note>
            Ska en modern lärlingsutbildning komma till stånd behövs ett
            ömsesidigt intresse från såväl skola som företag. Detta brister
            i försöksverksamheten.
          </note>
          <note>
            Reglerna måste dessutom medge flexibilitet och mångfald när det
            gäller formerna för utbildningen.
          </note>
          <note>
            Det som är rätt i en bransch kan vara fel i en annan.
          </note>
          <note>
            En ny modell förutsätter även att de ekonomiska villkoren för
            skolor och företag är rimliga.
          </note>
          <note>
            De förslag som vi har redovisat i en motion av
          </note>
          <note>
            Beatrice Ask m.fl. innebär en betydande liberalisering av lärlingsutbildningen.
            Jag vill även i detta sammanhang ta upp frågan om den kvalificerade
            yrkesutbildningen. Det finns i dag behov av en tredubbling av
            platserna i förhållande till vad som finns. Vi har förordat en
            fördubbling av platserna. Detta borde regeringen ta till sig.
            Laila Bjurling kan ju vidarebefordra detta när ingen minister
            är här.
          </note>
          <note>
            Avslutningsvis vill jag betona en fråga vi har hävdat under lång
            tid: avveckling av det statliga ägandet i
          </note>
          <note>
            Lernia, tidigare AMU-gruppen.
          </note>
          <note>
            Fram till 1986 byggde arbetsmarknadsutbildningen på ett delat
            huvudmannaskap mellan Arbetsmarknadsverket och Skolöverstyrelsen.
            Denna organisation övergavs 1986 bl.a. på grund av en oklar rollfördelning.
            I stället bildades AMU-gruppen som en egen intäktsfinansierad
            uppdragsmyndighet. Arbetsmarknadsverket övergick sålunda från
            att ha varit producent av utbildningen till köpare av densamma.
            Den 1
          </note>
          <note>
            juli 1993 ombildades också AMU-gruppen till ett av staten helägt
            aktiebolag. Förra året döptes AMU-
          </note>
          <note>
            gruppen om till Lernia.
          </note>
          <note>
            Vi i Moderata samlingspartiet har vid återkommande tillfällen
            redovisat vår syn på staten som ägare till affärsdrivande företag.
            Även om ambitionen är att företagen ska drivas efter strikt kommersiella
            principer blir ett statligt ägarskap svårt att förena med en sund
            och rättvis konkurrens.
          </note>
          <note>
            Ägarförhållandet i ett utbildningsföretag av Lernias slag utgör
            i det avseendet inget undantag. Ett marknadsförhållande som bygger
            på att staten är en dominerande faktor på en marknad på vilken
            staten själv utgör en dominerande köpare är i längden ohållbart.
          </note>
          <note>
            Än mer markant blir detta när statliga Lernia nu även konkurrerar
            på personaluthyrningsmarknaden.
          </note>
          <note>
            Lernia får gärna ha kurser i friskvård och kostråd eller presentera
            "guldkockens vinnande recept", men företaget bör göra det utan
            statligt ägande på en konkurrensutsatt marknad.
          </note>
          <note>
            Fru talman! Jag står naturligtvis bakom samtliga moderata reservationer
            men yrkar för tids vinnande bifall endast till reservation 1.
          </note>
          <note type="speaker">
            Anf. 166 MARIA LARSSON (kd):
          </note>
          <note>
            Fru talman! Ej bättre börda man bär i livet än kunskap mycken
            - så skrev man i Havamal på 1200-
          </note>
          <note>
            talet, och det är en sanning som äger giltighet in i ett nytt
            årtusende.
          </note>
          <note>
            I dag är vi politiskt tämligen överens om att bygga ett nytt
            system för kunskapsinhämtande. Det får betecknas som ett trendbrott.
            Det är ett system som ska möjliggöra och vara en del i det livslånga
            lärandet.
          </note>
          <note>
            Det är inte bara bra - det är nödvändigt, dels med tanke på den
            snabba halveringstid som adekvat yrkeskunskap i dag har, dels
            för att ge människor nya chanser hela livet till utveckling och
            utbildning.
          </note>
          <note>
            Det kan synas som dålig planering att ödsla en riksdagsdebatt
            i ett läge när ett utredningsförslag snart ska sammanställas och
            bli en proposition i Regeringskansliet. Men eftersom jag är obotlig
            optimist ser jag det här som ett tillfälle att få skicka med synpunkter
            in i det arbetet. Jag beklagar att ministern inte i dag heller
            har bemödat sig om att komma för att hämta in de synpunkterna.
          </note>
          <note>
            Fru talman! Det har alltid funnits ett intimt samband mellan
            kompetens och tillväxt. Där det har funnits kunniga och duktiga
            yrkesutövare har det också gjorts affärer. Den högsta tillväxten
            i Sverige under
          </note>
          <note>
            1990-talet ägde inte rum, som man kan tro, i Stockholmsregionen
            utan faktiskt i Gnosjöregionen, trots att den formella utbildningsnivån
            där är låg. Men där finns ett gediget praktiskt kunnande och det
            som vi kallar kompetens. Låt oss i dag när vi debatterar kompetens
            inför framtiden inte glömma att det faktiskt finns flera ingångar
            för kompetenshöjning, både praktisk och teoretisk utbildning.
            Bägge kommer att behövas också i framtiden.
          </note>
          <note>
            Kontinuerlig utbildning förutsätter god tillgång till utbildningsplatser
            över hela landet. Människor som lever med familjeansvar kan förena
            exempelvis dagisinlämning med studieliv, om den geografiska närheten
            finns. Det regionalpolitiska perspektivet måste därför vara närvarande
            när vi diskuterar kompetensutvecklingsfrågor.
          </note>
          <note>
            Det är därför positivt att vi har fått fler högskolor och ett
            decentraliserat högskoleväsende. De kvalificerade yrkesutbildningarna
            har växt som svampar ur jorden, och de måste fortsatt ha en decentraliserad
            organisation. När de nu permanentas vill vi kristdemokrater att
            de får beteckningen yrkeshögskolor.
          </note>
          <note>
            Majoriteten har i det förslag som vi gick igenom förra veckan
            föreslagit att man ska ha högskolebehörighet också för de kvalificerade
            yrkesutbildningarna. Vi kristdemokrater menar att detta är felaktigt
            tänkt.
          </note>
          <note>
            I dag sker en grov misshushållning med ungdomar som får gå ut
            grundskola och gymnasieskola med en
          </note>
          <note>
            Icke godkänd-stämpel, trots att många av dem skulle ha haft möjlighet
            att inhämta viktiga och tillräckliga kunskaper för livet och för
            arbetslivet, om de hade fått en mer praktisk utbildning. Det är
            därför som vi sedan lång tid tillbaka har slagits hårt för att
            få till stånd en lärlingsutbildning. Vi måste bejaka olika människors
            olika sätt att lära.
          </note>
          <note>
            Detta gäller också utbildning som ska förvärvas mitt i livet.
            Majoriteten vill enligt utredningens förslag uppenbarligen fortsätta
            att stänga ute alla dem som inte har uppnått högskolebehörighet
            också från vidareutbildning. Det är att skapa verkliga klassklyftor
            på arbetsmarknaden. Det är dags att tänka om -
          </note>
          <note>
            innan propositionen om kompetenskonto eller utbildningskonto
            läggs fram.
          </note>
          <note>
            Fru talman! Lil Ljunggren-Lönnbergs förslag till individuella
            kompetenskonton finns nu för handen.
          </note>
          <note>
            Jag kan bara instämma i Patrik Norinders tidigare inlägg vad
            gäller att ett remissförfarande självfallet bör genomföras. Visst
            måste det vara lite snöpligt för regeringen att det har tagit
            så lång tid att få fram ett utredningsförslag, med tanke på att
            pengarna har legat och skvalpat i budgeten sedan år 2000. I två
            år har de skvalpat runt där utan att komma till användning. Det
            måste vara genant, och kanske är det anledningen till att remissförfarandet
            nu verkar ställas in.
          </note>
          <note>
            Det vore intressant att få ett besked om detta från
          </note>
          <note>
            Laila Bjurling. Det är för övrigt en hel del som skvalpar runt
            i Näringsdepartementet.
          </note>
          <note>
            Vi kristdemokrater har sedan lång tid tillbaka haft ett färdigt
            förslag till det som vi kallar utbildningskonto. Vi kallar det
            utbildningskonto just därför att pengarna ska användas till utbildning.
            Kompetens menar vi att man skaffar sig överallt, också på arbetsplatsen
            och framför TV:n. Det är olyckligt att utredaren har valt beteckningen
            kompetenskonton. Min förhoppning är att propositionen kommer att
            innehålla ett annat förslag till namn.
          </note>
          <note>
            Det är bra att utredningsförslaget är flexibelt för den enskilde.
            Man kan välja belopp, man kan välja förvaltare av kontot, man
            kan välja när i livet man tar ut från det osv. Jag önskar att
            samma flexibilitetstänkande hade funnits i huvudet hos regeringen
            också när den hade utformat familjepolitiken. Då hade föräldrarnas
            val kunnat stödjas i stället för att som nu styras.
          </note>
          <note>
            Möjlighet att avsätta löneutrymme till vidareutbildning med ett
            av staten subventionerat skatteavdrag stärker också den som har
            blivit äldre på arbetsmarknaden. Här kan man fylla på med färskvara.
          </note>
          <note>
            Många välutbildade med hög lön kommer att använda sig av den
            här typen av kompetenskonton. Systemet finns för övrigt redan
            i dag inom försäkringsbranschen.
          </note>
          <note>
            Däremot är det inte lika attraktivt för den med låg utbildning,
            som ju ofta också har låg lön. Då lever man med snäva marginaler,
            har nog med att få lönen att räcka till mat, bostad och kläder
            och har inte alltid råd att tänka på framtiden och studier. De
            2 500 kr som utredaren nu föreslår ska utgöra grundplåt för dessa
            gör förmodligen ingen skillnad, särskilt inte när de kombineras
            med krav på tolv månaders insättning på kontot. Anser majoriteten
            att det framlagda utredningsförslaget är till fyllest för att
            stimulera dem som har låg inkomst till vidare studier?
          </note>
          <note>
            Fru talman! Önskvärt är att också arbetsgivaren skjuter till
            medel för att kontot ska växa snabbare. Då gäller det att skapa
            incitament för att så ska ske. Detta tycker vi saknas i utredningsförslaget.
            Visserligen har man sedan det första delbetänkandet kom lagt till
            en avdragsrätt om 10 procentenheter på arbetsgivaravgiften på
            lönesummor som avsätts. Det innebär i praktiken 100 kronors rabatt
            på en avsatt tusenlapp, jämfört med med kostnaden för 1 000 kr
            i utbetald löneförhöjning. - Alltid något, men inte tillräckligt.
          </note>
          <note>
            Utredningen föreslår att arbetstagaren ska ha bestämmanderätt
            över kontot, också över den del som avsätts av arbetsgivaren.
            Det är inte rimligt att begära att en företagare inom metallbranschen
            ska vara med om att bekosta studier i t.ex. konsthistoria. Det
            är inte troligt att han vill det. Det gäller åtminstone inte för
            en liten arbetsgivare, alltså ett företag där utbildningsbehovet
            är störst.
          </note>
          <note>
            Kristdemokraterna menar att den enskilde självklart förfogar
            över den egenavsatta delen i ett utbildningskonto. Den delen följer
            naturligtvis arbetstagaren mellan olika arbetsgivare. Men den
            del som arbetsgivaren avsatt måste han eller hon också få ha ett
            medinflytande över. Vi menar att ett samråd bör ske mellan parterna.
            De pengar som avsätts av arbetsgivaren bör inte följa individen
            utan få stanna i företaget.
          </note>
          <note>
            Vi tror att det här är viktigt för att man ska kunna optimera
            de resurser som avsätts för utbildningsinsatser i samhället. Då
            måste starkare incitament skapas, så att också de små företagarna
            tycker att det är mödan värt att avsätta pengar för utbildningsinsatser.
          </note>
          <note>
            Min fråga till Laila Bjurling är: Är majoriteten beredd att titta
            på det här?
          </note>
          <note>
            Med tanke på att det inte ska vara något remissförfarande antar
            jag att det finns ganska många färdiga förslag från majoriteten,
            därav mina frågor.
          </note>
          <note>
            Fru talman! Jag står självfallet bakom båda våra reservationer
            men nöjer mig med att yrka bifall till reservation nr 3, där kristdemokraternas
            förslag till utbildningskonto finns specificerat.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 17.58 på förslag av talmannen att ajournera
            förhandlingarna till kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            12 § (forts.) Kompetensutveckling m.m. (forts.
          </note>
          <note>
            AU6)
          </note>
          <note>
            Anf. 167 MARGARETA ANDERS-
          </note>
          <note>
            SON (c):
          </note>
          <note>
            Fru talman! Vi lever i en tid där utvecklingen är häpnadsväckande.
            Sannolikheten att hastigheten i samhällsutvecklingen ska påskyndas
            ytterligare är hög. Det enda vi med säkerhet kan säga om framtiden
            är att vi ingenting vet, men vi kan dra vissa slutsatser av vad
            det är vi ser i dag och vad historien har visat.
          </note>
          <note>
            Stenåldern tog inte slut på grund av brist på sten.
          </note>
          <note>
            Däremot utvecklades ett kunnande utifrån gjorda erfarenheter.
            De som inte tillgodogjorde sig dessa erfarenheter och spred dem
            vidare till andra blev utslagna. Genom att sprida kunskap, medvetet
            eller omedvetet, har vår tids samhälle vuxit fram.
          </note>
          <note>
            Då som nu är just möjligheten till kunskap oerhört viktig för
            att ge människor möjlighet att utvecklas men även för att de i
            större grad ska kunna förutse och förbereda sig inför morgondagen.
            Genom det livslånga lärandet såväl inom utbildningssystemet som
            på arbetsplatsen ges en trygghet till människan, en trygghet som
            lindrar mycket av den ångest och oro som människor lider av. I
            stället kan trygghet skapa förväntningar om vad framtiden har
            att erbjuda.
          </note>
          <note>
            Vi i Centerpartiet vill se ett samhälle som ger alla människor
            möjlighet att växa utifrån sina egna villkor. Det är enligt vår
            uppfattning samhällets uppgift att skapa möjligheter och förutsättningar
            för att detta ska ske.
          </note>
          <note>
            Fru talman! Sverige har sedan ett antal år befunnit sig i en
            högkonjunktur, något som sedan en tid tillbaka har märkts på den
            svenska arbetsmarknaden i form av flaskhalsar, främst inom tillväxtbranscher
            som IT-
          </note>
          <note>
            och tjänsteföretagande, men även inom mer traditionella former
            av företag inom bygg- och tillverkningsindustrin. Detta i en tid
            där vi har haft en rekordhög arbetslöshet.
          </note>
          <note>
            I den undersökning kring rekrytering som SAF
          </note>
          <note>
            genomfört bland sina medlemsföretag visar det sig att
          </note>
          <note>
            60 % av företagen har upplevt problem vid rekrytering av arbetskraft.
            24 % av företagen avstod från att rekrytera då man inte fann arbetskraft
            med lämplig kompetens. Vad detta får för konsekvenser för framtida
            tillväxt är svårt att säga, men en rimlig gissning är att det
            inte är positivt.
          </note>
          <note>
            Orsaken till detta är till stor del den misslyckade arbetsmarknadspolitik
            som regeringen har bedrivit tillsammans med Miljöpartiet och Vänsterpartiet.
            Den målsättning som statsministern presenterade vad gäller nivån
            på arbetslösheten har varit en hämsko för såväl företag som för
            de arbetslösa. I stället för att försöka öka sysselsättningen
            har man låst in människor, som inget annat vill än arbeta, i meningslösa
            åtgärder som ofta inte höjer de arbetslösas kompetens. Se där
            hur politikens målsättningar kan motverka varandra.
          </note>
          <note>
            Nu mattas högkonjunkturen, och arbetslösheten är fortfarande
            hög, högre än den någonsin varit i motsvarande läge under historisk
            tid. Utmaningen vi står inför är enorm, och just därför är det
            viktigt att vi finner nya vägar för att ta oss an utmaningen och
            se möjligheterna i den.
          </note>
          <note>
            Fru talman! En stor del av samhällsutvecklingen kan härledas
            till den tekniska utvecklingen. Ny teknik öppnar för nya möjligheter
            till företagande och ett nytt arbetsliv och nya arbetsuppgifter
            för de anställda.
          </note>
          <note>
            Just detta gör att det i dag är viktigare än någonsin att både
            arbetsgivare och anställda bidrar till kompetensutveckling genom
            egna insatser. Vi har i utskottet diskuterat olika former för
            hur detta bidrag kan ske.
          </note>
          <note>
            Frågan är på inget sätt enkel, framför allt på grund av hur den
            svenska arbetsmarknaden fungerar. Det finns stora skillnader i
            de förutsättningar som de anställda har vad avser ett eget bidrag
            till de individuella kompetenskonton som med stor sannolikhet
            kommer att införas i en nära framtid.
          </note>
          <note>
            Det är viktigt att se möjligheterna kring kompetensutvecklingen
            av arbetskraften. Ur ett flertal perspektiv kan ett system med
            individuella kompetenskonton hjälpa till att lösa många problem
            som finns i dag. Det kan handla om att förbättra möjligheterna
            till uttag av föräldraledighet för både män och kvinnor och att
            ändå kunna komma tillbaka till sin arbetsplats med en utvecklad
            kompetensnivå. Det kan handla om förbättrade möjligheter för invandrare
            som kommer till vårt land att komplettera vissa delar av sina
            kunskaper så att de bättre passar svenska förhållanden, exempelvis
            under arbetstid och i samråd med sin arbetsgivare.
          </note>
          <note>
            Kompetensutveckling är även grunden till en ökad trygghet på
            arbetsmarknaden för de anställda. Genom att kontinuerligt ha möjlighet
            att utveckla sin egen kompetens, antingen genom att ta del av
            enbart sin egen del av kompetenskontot eller genom att via en
            överenskommelse med arbetsgivaren kunna ta del av hela kompetenskontot,
            ökar arbetstagarens möjligheter att gå vidare på arbetsmarknaden.
            Inte minst är detta viktigt i tider där omorganisationer, nedskärningar
            och utläggning av verksamheter till andra företag eller andra
            länder kan komma att drabba befintlig arbetskraft. Detta gäller
            i hög grad också egenföretagare och anställda och företagare i
            små företag.
          </note>
          <note>
            Det är därför beklagligt att regeringen nu har valt att inte
            låta utredningen om kompetenskonton gå på en bred remiss. Enbart
            i detta betänkande och de reservationer som har lämnats ser vi
            spännvidden av de olika behov som behöver tillgodoses. Att då
            inte ens få möjlighet att i skriftlig form få påpeka detta för
            regeringen måste kännas frustrerande för många organisationer.
            Regeringen går också miste om värdefulla synpunkter på ett förslag
            som kommer att ha stor inverkan på den framtida arbetsmarknaden.
          </note>
          <note>
            Fru talman! Jag yrkar slutligen bifall till reservation nr 4.
          </note>
          <note type="speaker">
            Anf. 168 ELVER JONSSON (fp):
          </note>
          <note>
            Fru talman! Strukturomvandlingen i näringslivet ställer långtgående
            krav på arbetskraftens kompetens.
          </note>
          <note>
            Det handlar om såväl breda som specialiserade kunskaper och färdigheter
            men kanske framför allt om att kunna inhämta nya kunskaper när
            villkoren ändras och tekniken utvecklas. Det finns i dag redan
            behov av återkommande fort- och vidareutbildning, och det behovet
            kommer säkerligen att öka.
          </note>
          <note>
            Utbildningssystemet har som främsta uppgift att ge en bra grund
            för fortsatt livslångt lärande och ska ses som en investering
            för framtiden. Då räcker det inte med åtgärder som inte leder
            till jobb och som den arbetssökande upplever som bortkastade.
            Vi hade en tid då vi talade om att hela samhället led av något
            som skulle kunna kallas för åtgärdsfrossa.
          </note>
          <note>
            Arbetsmarknadspolitiken har tidigare under många år varit inriktad
            på att förse de stora industrierna med mer eller mindre utbytbar
            arbetskraft. En följd av ökade krav i det framväxande kunskapssamhället
            är att krav i dag ställs på andra kunskaper och personliga färdigheter.
            Det handlar inte minst om den kommunikativa förmågan. Det spelar
            helt enkelt stor roll vem man anställer. Arbetsmarknadspolitiken
            måste läggas om och inriktas på den faktiska arbetsmarknad som
            nu växer fram.
          </note>
          <note>
            Fru talman! Jag tror att en ny arbetsmarknad rätt hanterad kan
            ge en ny och större tillfredsställelse för de arbetssökande och
            de verksamma i detta arbetsliv.
          </note>
          <note>
            Den tekniska utvecklingen och nya förutsättningar på den internationella
            marknaden gör att planeringshorisonten krymper. Arbetsgivare kan
            i mindre utsträckning än tidigare bedöma det framtida behovet
            av arbetskraft. En följd av detta är att de lediga jobb som anmäls
            till arbetsförmedlingen i mycket stor utsträckning är tidsbegränsade.
          </note>
          <note>
            Folkpartiet har ansett att kompetensutveckling är en viktig fråga.
            Vi har tidigare föreslagit att man ska kunna ta ut något som vi
            kallar för friår mitt i livet för att fortbilda sig. Fortbildningens
            roll är förmodligen underskattad. Jag hörde t.ex. förre finansministern
          </note>
          <note>
            Allan Larsson, som verkat bl.a. i Europeiska unionen, i ett föredrag
            säga att under en tioårsperiod torde
          </note>
          <note>
            80 % av den aktiva arbetskraften få en fortbildning.
          </note>
          <note>
            Problemet, sade han, var att kanske bara 15-20 % var beredda
            att gå in i ett sådant förändringsarbete och utvecklingsarbete
            av den egna kompetensen.
          </note>
          <note>
            Strukturomvandlingens krav på arbetskraftens kompetens är mycket
            hög, som jag sade. Specialiseringen i kunskaperna är nödvändig.
            Det är viktigt att nya kunskaper kan inhämtas när villkoren i
            arbetslivet ändras och ny teknik utvecklas. Behovet av fortoch
            vidareutbildning är stort, och det kommer sannolikt rentav att
            kunna accelerera.
          </note>
          <note>
            Jag anser att möjligheten till kompetensutveckling är en viktig
            fråga och föreslår att förutsättningarna skapas för att arbetstagare
            ska kunna göra ett uppehåll mitt i livet för att kunna fortbilda
            sig. Det här bör regeringen beakta när den bearbetar en sådan
            här fråga. Folkpartiet anser alltså att fortbildningen är mycket
            angelägen. Det är bråttom, fru talman!
          </note>
          <note type="speaker">
            Anf. 169 LAILA BJURLING (s):
          </note>
          <note>
            Fru talman! Det finns ett uttryck som används väldigt ofta, och
            som ibland känns lite uttjatat och nästan larvigt i all sin enkelhet.
            Det är uttrycket
          </note>
          <note>
            "personalen är vår största resurs". Anledningen till att jag
            tycker att det känns till intet förpliktande är att det ofta bara
            är ord, men inte visar sig i det dagliga livet.
          </note>
          <note>
            Varje anställd är en stor investering för företaget, förvaltningen
            eller vilken arbetsgivare det än är. Men hur vårdas den investeringen?
            När investeringen gäller dyra maskiner så finns det alltid en
            plan för underhåll och skötselanvisningar, men så är det inte
            alltid när det gäller människor.
          </note>
          <note>
            Den tillgängliga statistiken visar att kompetensutveckling i
            form av personalutbildning är mycket ojämnt fördelad. Under första
            halvåret år 2000 deltog
          </note>
          <note>
            40 % av alla förvärvsarbetande i någon form av personalutbildning.
            Omvänt kan man säga att 60 % av alla förvärvsarbetande inte fick
            en endaste timmes utbildning - 60 %!
          </note>
          <note>
            Bearbetar man dessa siffror, som LO har gjort, så visar det sig
            att det är nästan dubbelt så vanligt att
          </note>
          <note>
            SACO-medlemmar deltar i personalutbildning som att LO-medlemmar
            deltar. Det visar sig också att företagets storlek har stor betydelse.
            Anställda vid företag med färre än tio anställda får mindre än
            hälften så mycket utbildning som anställda i större företag.
          </note>
          <note>
            Det är utan tvekan så att den som redan är välutbildad får mer
            personalutbildning än den som är lågutbildad. Skulle vi dessutom
            granska de deltidsanställdas och korttidsanställdas andel av personalutbildningen
            så är jag övertygad om att siffrorna skulle förskräcka.
          </note>
          <note>
            Jag tycker att det är märkligt att arbetsgivarna inte är mer
            angelägna om att se om sitt hus. Vi vet att det inom en relativt
            kort tid kommer att bli brist på arbetskraft inom en mängd olika
            branscher. Då duger det inte att låta de anställdas kunskaper
            bli gamla och oanvändbara.
          </note>
          <note>
            Det kommer inte att finnas en stor, välutbildad arbetskraftsreserv
            att ta till när kompetenskraven förändras. Jag pratade med en
            fackligt förtroendevald som arbetade med uppsökande verksamhet
            inför
          </note>
          <note>
            Kunskapslyftet. Han hade en mycket bra fråga som han ställde
            till de anställda när de diskuterade utbildningsbehovet. Frågan
            lyder: Om du skulle söka ditt jobb i dag, skulle du då få det?
          </note>
          <note>
            Många av de tillfrågade var dessvärre tvungna att besvara frågan
            med nej. Här borde parterna på arbetsmarknaden ha en stor gemensam
            uppgift att ta sig an.
          </note>
          <note>
            Även om arbetsgivaren har ansvaret för att de anställda får den
            fortbildning och vidareutbildning som behövs för yrket och den
            fortsatta anställningen så ligger det allra största ansvaret för
            en välutbildad arbetskraft på samhället. Grunden för ett utvecklat
            samhälle med god tillväxt i ekonomin är välutbildade människor.
            Historiskt har vi socialdemokrater alltid fört en hård kamp för
            rätt till utbildning - en kamp för att alla människor ska få tillgång
            till kunskap och utbildning. Det är ett enormt resursslöseri att
            inte ta vara på alla människors vilja och förmåga till utbildning
            och kompetensutveckling.
          </note>
          <note>
            Inte minst visar den samhällsutveckling som jag redan har nämnt,
            den kommande arbetskraftsbristen, att alla behövs och måste tas
            till vara. Det kräver att samhället tar ett stort ansvar för att
            den generella och allmänna utbildningen är av hög kvalitet och
            att den är tillgänglig för alla.
          </note>
          <note>
            "Tillgänglig för alla" betyder inte bara formell rätt att söka
            och delta i utbildningen. Det betyder bokstavligt talat att alla,
            även människor med funktionshinder, ska kunna ta sig in i lokalerna
            och delta i utbildningen. Det betyder också att det måste få vara
            tillåtet att lära sig i olika tempon och på många olika sätt.
            Det är det reguljära utbildningsväsendet som ska tillgodose individens
            grundläggande utbildning från det första året i förskola och ända
            upp till högskolestudier. Då måste individen få delta utifrån
            sina förutsättningar och på sina villkor.
          </note>
          <note>
            Ett levande och utvecklat samhälle kräver också återkommande
            chanser till utbildning i vuxen ålder.
          </note>
          <note>
            Det är inte säkert att du vet precis vad du vill när du ska välja
            inriktning redan i unga tonår. Det måste vara möjligt att ändra
            sig i vuxen ålder. Du kanske var skoltrött i tonåren och inte
            orkade engagera dig i en längre utbildning. Då ska du också få
            nya chanser senare i livet.
          </note>
          <note>
            Utvecklingen och förändringen i samhället och i arbetslivet går
            så snabbt i dag att de flesta av oss får räkna med att byta yrke
            ett flertal gånger under vår verksamma tid. Då är samhällets satsningar
            på vuxenutbildningen av avgörande betydelse. Då handlar det inte
            bara om utbudet av utbildningar, utan också om den lagstadgade
            rätten att vara tjänstledig från arbetet för att delta i utbildning
            och de möjligheter till försörjning under studietiden som samhället
            erbjuder.
          </note>
          <note>
            Det livslånga lärandet borde vara en realistisk möjlighet för
            alla.
          </note>
          <note>
            I det sammanhanget vill jag understryka vikten av den stora satsning
            som riksdagen gör på arbetsmarknadsutbildning och på Kunskapslyftet.
            För att förebygga flaskhalsar i arbetslivet och för att undvika
            arbetskraftsbrist så långt det går måste de lediga jobben och
            de arbetslösa människorna passa ihop. I det sammanhanget blir
            arbetsmarknadsutbildningen ännu viktigare framöver.
          </note>
          <note>
            Redan nu utbildas många arbetslösa till bristyrken inom vården,
            IT, pedagogik osv. Men ibland kan det vara lämpligt att även låta
            redan anställda få delta i en bristyrkesutbildning. Försök med
            detta har gjorts och håller på att utvärderas av departementet.
          </note>
          <note>
            Fru talman! För oss socialdemokrater är det självklart att samhället
            ska erbjuda en bra utbildning till alla från förskolan till högskolan.
            De arbetslösa ska erbjudas arbetsmarknadsutbildning för att bli
            attraktiva på arbetsmarknaden, vuxenutbildningen ska ge alla chansen
            till det livslånga lärandet och parterna på arbetsmarknaden bör
            ha ett gemensamt intresse av att se till att alla anställda får
            utveckla sin kompetens i arbetet.
          </note>
          <note>
            Som ett komplement till detta och som, kan man säga, grädde på
            moset vill vi också ytterligare underlätta för individen att kompetensutvecklas
            i vuxen ålder. Därför har riksdagen avsatt pengar i budgeten för
            år 2000 och år 2001 för att stimulera till individuell kompetensutveckling.
            Men hur de pengarna ska användas vet vi ännu inte.
          </note>
          <note>
            En utredning har lagt fram förslag om ett individuellt kompetenssparande
            som innebär att både de enskilda anställda och arbetsgivaren får
            viss stimulans att avsätta pengar till kompetensutveckling. Utredningen
            bereds inom Näringsdepartementet och utskottet vill inte i dag
            ta ställning till detta, utan avvaktar en eventuell proposition
            i ärendet. För oss socialdemokrater är det av största vikt att
            ett kommande system är rättvist i ett fördelningspolitiskt perspektiv
            och att det medverkar aktivt till det livslånga lärandet.
          </note>
          <note>
            Det livslånga lärandet betyder inte alls bara formell utbildning.
            Mycket av kompetensutvecklingen sker dagligen genom att arbeta
            tillsammans och lära av varandra. Hur än kompetensutvecklingen
            sker får det aldrig vara för sent i socialdemokraternas Sverige.
          </note>
          <note>
            Du ska alltid få en ny chans.
          </note>
          <note>
            Fru talman! Jag yrkar bifall till utskottets hemställan i betänkandet.
          </note>
          <note type="speaker">
            Anf. 170 PATRIK NORINDER (m) replik:
          </note>
          <note>
            Fru talman! Jag ställde i mitt anförande en fråga till Laila
            Bjurling vad hon ansåg vara rätt, om utredningens förslag ska
            gå på remiss eller om det enbart ska vara en hearing. Laila Bjurling
            har nu haft en timme på sig att fundera på den frågan. Jag skulle
            gärna vilja ha ett svar. Anser Laila Bjurling att utredningens
            förslag ska gå ut på en stor, bred remissomgång, eller anser hon
            att det bara ska vara en hearing?
          </note>
          <note>
            Laila Bjurling har talat så väl om utbildningens välsignelse
            och betydelse - någonting som vi alla håller med om och som vi
            alla har sagt i våra anföranden. Jag kan då meddela att näringslivet
            satsar mer än vad gymnasier och grundskola gör. Man satsar ungefär
            50 miljarder i kompetensutveckling.
          </note>
          <note>
            Vidare tog Laila Bjurling fram att en SACO-
          </note>
          <note>
            medlem utnyttjar utbildningsmöjligheten mer än en
          </note>
          <note>
            LO-anställd. Jag förstår det. Den LO-anställde, med en lägre
            inkomst, har svårare att få möjlighet att kompetensutveckla sig.
            En stor del av orsaken till det är skattesystemet. Efter skatt
            finns det inte mycket kvar att öka kompetensen med. Därför är
            det viktigt att vi nu får någon form av möjlighet för alla att
            kompetensutveckla sig. Individuella kompetenskonton är en möjlighet.
            Regeringen har dragit på den här frågan under många år, och det
            är synd att det inte har kommit något förslag än.
          </note>
          <note type="speaker">
            Anf. 171 LAILA BJURLING (s) replik:
          </note>
          <note>
            Fru talman! Patrik Norinder sade en hel del i sitt anförande,
            bl.a. i fråga om remiss eller ej. Det är regeringens fråga. Jag
            tänker inte här lägga mig i hur regeringen behandlar den frågan.
            Om man följer regeringsformen eller inte får visa sig sedan, men
            jag känner mig ganska trygg och övertygad om att regeringen kommer
            att följa regeringsformen, som Patrik
          </note>
          <note>
            Norinder tidigare läste högt ur.
          </note>
          <note>
            Patrik Norinder sade också i sitt anförande att vi har jobbat
            i många år med det här, och han tog upp en diskussion om att redan
            1998 hade Kristina Zakrisson sagt att en utredning pågick. På
            Patrik Norinder lät det som om ingenting hade hänt sedan 1998.
            Hade han läst utskottets betänkande skulle det ha framgått med
            all önskvärd tydlighet att det har kommit förslag och beslut efter
            utredningen 1998, nämligen om
          </note>
          <note>
            Växtkraft Mål 3 i de europeiska socialfonderna.
          </note>
          <note>
            Även om det är så att näringslivet satsar
          </note>
          <note>
            50 miljarder - jag har ingen anledning att betvivla den summa
            som Patrik Norinder tar fram - är den ojämnt fördelad. Det var
            det mitt anförande gick ut på. De flesta människor får ingen som
            helst utbildning i sitt yrke, och det har inte ett dugg med skatten
            att göra. Det beror på att arbetsgivarna inte satsar på alla grupper.
            60 % av de anställda fick inte en enda timmes fortbildning i sitt
            jobb.
          </note>
          <note type="speaker">
            Anf. 172 PATRIK NORINDER (m) replik:
          </note>
          <note>
            Fru talman! Det är anmärkningsvärt om Laila
          </note>
          <note>
            Bjurling tror att jag inte har läst utskottets betänkande. Det
            var en rätt onödig kommentar.
          </note>
          <note>
            Fortfarande anser jag att Laila Bjurling är mig svaret skyldig
            på frågan om hon anser att det bästa är att ha en bred remissomgång.
            Laila Bjurling är Socialdemokraternas talesman i den här frågan
            och borde kunna ta ställning till det, inte bara hänskjuta till
            regeringen. Det är en oerhört viktig fråga om vi ska få en bred
            remissomgång. Att försöka gena och bara ha en hearing i ett så
            här stort och viktigt ärende är inte acceptabelt. Det borde Laila
            Bjurling åtminstone kunna ha någon åsikt om. Att bara stå här
            och säga att hon hänskjuter till och litar på regeringen är inte
            tillfredsställande.
          </note>
          <note>
            Jag vill fortfarande ha svar på frågan: Vad tycker
          </note>
          <note>
            Laila Bjurling? Vad tycker den socialdemokratiska gruppen att
            man ska ha? Är det riktigt att ha den breda remissomgång som man
            kan fordra i ett så här komplicerat ärende? Var snäll och svara
            mig på den frågan!
          </note>
          <note type="speaker">
            Anf. 173 LAILA BJURLING (s) replik:
          </note>
          <note>
            Fru talman! Jag kan återigen konstatera att Patrik
          </note>
          <note>
            Norinder ägnar sig mer åt vad regeringen ska göra än vad riksdagen
            ska göra. Jag står här som representant för den socialdemokratiska
            riksdagsgruppen i den här frågan. Regeringen har på sitt ansvar
            att lägga fram förslag till riksdagen i den här frågan om den
            finner det lämpligt. Vi kan inte tvinga den att göra det utifrån
            en utredning.
          </note>
          <note>
            Jag vet inte varifrån Patrik Norinder får sina uppgifter. Såvitt
            jag vet är det inte alls beslutat och klart än om det ska bli
            en remiss eller en hearing och vilka som i så fall ska vara med.
            Men vi kan konstatera att det delbetänkande som utredningen om
            det individuella kompetenssparandet har lämnat ifrån sig har varit
            ute på en väldigt bred remiss. Därmed inte sagt att jag tycker
            att det räcker - det tar jag inte ställning till i dag. Det har
            varit en mycket bred remiss, och alla har haft chansen att tala
            om vad de tycker i den frågan.
          </note>
          <note>
            Därefter har utredningen kommit med ett slutbetänkande där man
            har tagit hänsyn till de inkomna svaren från remissinstanserna.
            Såvitt jag vet kommer regeringen att bestämma sig i nästa vecka
            hur man ska gå vidare i den här frågan.
          </note>
          <note type="speaker">
            Anf. 174 MARIA LARSSON (kd) replik:
          </note>
          <note>
            Fru talman! Jag vill bara anknyta till det svar som
          </note>
          <note>
            Laila Bjurling just lämnade. Jag tolkar då Laila Bjurling på
            det sättet att hon inte tycker att det vore tillräckligt om man
            bara hade en hearing. I avvaktan på beslutet, som väntas komma
            nästa vecka, hoppas jag att detta också kvarstår i Laila Bjurlings
            minne.
          </note>
          <note>
            Jag hade samma inriktning i en del av mitt anförande som Laila
            Bjurling hade i sitt, nämligen att de som är lågt utbildade också
            ofta är lågt avlönade och därmed har mindre möjligheter att avsätta
            löneutrymme för studier. Jag tycker att det är nödvändigt att
            i framtiden se till att också de här grupperna får del av en bra
            kompetensutveckling.
          </note>
          <note>
            Därför hade jag en fråga i mitt anförande, och den berörde inte
            Laila Bjurling över huvud taget i sitt inlägg. Jag ställde frågan
            till Laila Bjurling som företrädare för den socialdemokratiska
            riksdagsgruppen:
          </note>
          <note>
            Anser Laila Bjurling att utredningens förslag är tillfyllest
            när det gäller de lågutbildades och lågavlönades möjligheter till
            kompetensutveckling?
          </note>
          <note type="speaker">
            Anf. 175 LAILA BJURLING (s) replik:
          </note>
          <note>
            Fru talman! I mitt anförande, som jag nyligen har avslutat, hade
            jag med ett fördelningspolitiskt krav på det förslag som ska komma
            vad gäller individuellt kompetenssparande. Precis som Maria Larsson
            säger här har den som har väldigt låga inkomster mindre möjligheter
            att avsätta några större belopp för sin eventuella kompetensutveckling.
            Därför har vi sagt att det måste vara ett fördelningspolitiskt
            bra förslag som kommer, med bra fördelningsprofil på det hela.
          </note>
          <note>
            Däremot har vi i utskottsgruppen i dag inte tagit ställning till
            hur det ska se ut, utan vi avvaktar det förslag som nu bereds
            i regeringen och ser vad de kommer fram till.
          </note>
          <note type="speaker">
            Anf. 176 MARIA LARSSON (kd) replik:
          </note>
          <note>
            Fru talman! Jag tycker att det finns en viss undfallenhet i Laila
            Bjurlings sätt att svara. Nyss åberopade Laila Bjurling att hon
            inte på något sätt var företrädare för regeringen. Men då menar
            jag att det är fegt att som företrädare för den socialdemokratiska
            riksdagsgruppen huka hela tiden.
          </note>
          <note>
            Ni måste ju, liksom vi kristdemokrater, ha tittat på det förslag
            som har lagts om ett individuellt kompetenssparande och ha synpunkter
            på detta. Jag tycker att det vore renhårigt att ni redovisade
            hur ni ser på möjligheten för de lågutbildade att få del av kompetensutbildning,
            de 2 500 kr som har tillförts förslaget sedan det första delbetänkandet
            kom. Ni måste väl som socialdemokrater ha möjlighet att hela tiden
            gå in i utredningen och diskutera med den ensamutredare som har
            suttit.
          </note>
          <note>
            Jag vill faktiskt ha ett besked på den här punkten:
          </note>
          <note>
            Är förslaget tillfyllest sett ur riksdagsgruppens perspektiv?
            Är ni nöjda med förslaget? Det måste ni ha diskuterat och tagit
            ställning till. Jag tycker att det är fegt att hela tiden hänskjuta
            det och säga att ni väntar på vad regeringen tycker. Finns det
            ingen som är rakryggad bland de socialdemokratiska riksdagspolitikerna?
          </note>
          <note type="speaker">
            Anf. 177 LAILA BJURLING (s) replik:
          </note>
          <note>
            Fru talman! Maria Larsson får nog finna sig i att vänta på att
            vi i den socialdemokratiska riksdagsgruppen talar om vad vi tycker
            tills det finns skäl för oss att tala om det. Maria Larsson kan
            inte kräva att riksdagsgruppen ska tala om detta. Det finns inget
            förslag att tycka någonting om. Det är inget förslag framlagt
            på riksdagens bord över huvud taget i denna fråga.
          </note>
          <note>
            Däremot finns det beslut i riksdagen om att man ska satsa pengar
            för att stimulera den individuella kompetensutvecklingen. Att
            man ska avsätta pengar för individuell kompetensutveckling har
            vi socialdemokrater drivit fram tillsammans med våra samarbetspartier.
          </note>
          <note>
            Den dagen som det finns ett förslag för den socialdemokratiska
            riksdagsgruppen att ta ställning till kommer Maria Larsson också
            att få veta vilket ställningstagande vi har gjort.
          </note>
          <note>
            Anf. 178 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag tycker att det ska bli väldigt intressant att
            få denna proposition förhoppningsvis till hösten, för det är väldigt
            angeläget. Vi har i Kunskapslyftet, som Centerpartiet satte i
            gång tillsammans med Socialdemokraterna för några år sedan, sett
            att det behövs mycket utbildning framför allt för de människor
            som har den lägsta utbildningsnivån.
          </note>
          <note>
            Här finns pengar avsatta. Jag hoppas att insatserna kommer att
            få den rätta inriktningen. Det är viktigt att man lägger de pengarna
            på de människor som både har den lägsta lönen och för det mesta
            också den kortaste utbildningen.
          </note>
          <note>
            Vad jag vill fråga Laila Bjurling om är hur incitamentet ser
            ut för arbetsgivarna i detta fall. Kommer man att få tillräckligt
            stor ekonomisk eller annan fördel så att man kommer att acceptera
            och bidra till detta system? Har ni funderat mycket på dessa frågor?
            Om detta ska få ordentligt genomslag tror jag att arbetsgivarparten
            är minst lika viktig som löntagarparten och regeringen.
          </note>
          <note type="speaker">
            Anf. 179 LAILA BJURLING (s) replik:
          </note>
          <note>
            Fru talman! Jag kan inte riktigt se att Centerpartiet skiljer
            sig från utskottets majoritet i någon större omfattning i denna
            fråga. Det är individens egen vilja, individens förmåga och behoven
            som ska styra användningen av kompetenskontona. Vi vet i dag inte
            riktigt hur det ska utformas. Det är därför man tillsätter en
            utredning. Det är därför man har remisser.
          </note>
          <note>
            Det är därför man har hearingar. Man vill reda ut hur systemet
            kan konstrueras så att det blir fördelningspolitiskt riktigt och
            rätt.
          </note>
          <note>
            Jag vill återigen upprepa att fördelningsprofilen är oerhört
            viktig. Det är viktigt att även anställda i små företag får denna
            chans. När det gäller personalutbildning vet vi att det inte ser
            ut så. Som jag sade redan i mitt anförande får de som är anställda
            i företag med färre än tio anställda bara hälften så mycket fortbildning
            och personalutbildning i sitt jobb som de som är anställda i större
            företag. Det är inte rimligt.
          </note>
          <note>
            Ändå ska vi komma ihåg att det individuella kompetenssparandet
            bara är en liten del av den möjlighet till utveckling och livslångt
            lärande som människor ska ha. Det allra största och viktigaste
            vi har är ju det reguljära utbildningssystemet. Det individuella
            kompetenskontot kommer bara att vara, som jag sade i mitt anförande,
            grädde på moset. Det kommer inte att ha någon livsavgörande betydelse,
            utan det är de reguljära grundläggande och generella systemen
            som är allra viktigast för de lågavlönade.
          </note>
          <note>
            Anf. 180 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag tycker fortsatt att detta är en intressant diskussion.
            Jag vill fråga hur man ska koppla ihop det reguljära utbildningssystemet
            och studiefinansieringssystemet med det kompetenssparande som
            vi kommer att få nu.
          </note>
          <note>
            Som jag ser det ligger det ganska stora problem i att utnyttja
            det reguljära studiefinansieringssystemet.
          </note>
          <note>
            Det är inte avpassat efter människor som har arbete och försörjningsplikter.
            Det är dessutom inte hållbart i längden om man skulle få en alltför
            stor ökning av antalet studerande med den studiefinansieringen.
          </note>
          <note>
            Hur ser Laila Bjurling på den avvägningen? Jag förstår att det
            kan vara lite svårt, för jag är inte heller klar över det. Men
            jag tror att det är viktigt att vi funderar i dessa banor också.
          </note>
          <note type="speaker">
            Anf. 181 LAILA BJURLING (s) replik:
          </note>
          <note>
            Fru talman! Där är vi helt överens, Margareta Andersson och jag.
            Det är viktigt att man tittar på hur det ska användas. Det är
            därför vi har gjort en utredning, och det är därför vi väntar
            på att se vad ett sådant system kan ge.
          </note>
          <note>
            Jag kan mycket väl föreställa mig, utan att på något sätt ta
            ställning, att det individuella kompetenskontot kan användas på
            toppen av ett studiemedel eller en annan studiefinansiering just
            för de grupper som Margareta Andersson tar upp, som i dag har
            svårigheter att över huvud taget få tillgodogöra sig det studiesociala
            system vi har. Det kan jag se som ett sätt att använda pengarna.
          </note>
          <note>
            Jag tror, som jag tidigare har sagt, inte att det får någon världsomstörtande
            betydelse. Så stora summor kommer det inte att handla om. Det
            är de generella välfärdssystemen och generella utbildningsystemen
            som fortfarande måste ligga till grund för det livslånga lärandet.
          </note>
          <note type="speaker">
            Anf. 182 ELVER JONSSON (fp) replik:
          </note>
          <note>
            Fru talman! Politikerområdena är ju bredare än vad man kan tro,
            och mycket hänger ihop. Jag kan ge
          </note>
          <note>
            Laila Bjurling rätt i att välfärd och god tillväxt hör samman.
            Det förutsätter också mycket kunniga medarbetare, och därför blir
            utbildningsfrågorna viktiga.
          </note>
          <note>
            Nu sade Laila Bjurling att lika och, förutsatte jag, rättvis
            utbildning från förskola till högskola är självklart för socialdemokraterna.
            Då reser sig frågan om det är bra. Grundskolan är i någon form
            av kris. Det går ut alltför många som inte har klarat normalkursen.
          </note>
          <note>
            Gymnasiekurserna är enligt min mening väl fyrkantiga. Det är
            denna likriktning som gör att vi får de många skoltrötta som jag
            förstod att också Laila
          </note>
          <note>
            Bjurling kände bekymmer för.
          </note>
          <note>
            Jag tror att det vore bra med en flexibilitet på gymnasieskolan
            som innebar att man skulle kunna få vänta in en komplettering
            genom att komma ut i arbetslivet ett tag. Då tror jag att många
            upplever att de behöver en förnyad fortbildning och att de behöver
            komma längre.
          </note>
          <note>
            Jag skulle vilja efterlysa att man från socialdemokratiskt håll
            på en rad goda bevekelsegrunder öppnar för en större flexibilitet
            när det gäller både skolområdet och fortbildningsområdet.
          </note>
          <note type="speaker">
            Anf. 183 LAILA BJURLING (s) replik:
          </note>
          <note>
            Fru talman! När vi pratar om flexibilitet i utbildningsväsendet
            har jag svårt att se vad Elver Jonsson egentligen menar. Vad är
            det som brister i flexibiliteten i dag? Vilka hinder finns det
            för flexibiliteten?
          </note>
          <note>
            Vi kan titta t.ex. på alla utbildningar som har getts i olika
            former i Kunskapslyftet. Det finns inga gränser för flexibiliteten.
            Det gäller tiden utbildningen är förlagd till. Det gäller innehållet.
            Det gäller pedagogiken. Det gäller metodiken. Man kan räkna upp
            precis vad som helst. Det finns hur många alternativ som helst,
            och tusen blommor blommar inom Kunskapslyftet. Det finns inga
            formella hinder.
          </note>
          <note>
            Jag är medveten om att det i vissa fall fordras mycket mer fantasi
            av de inblandade - både av lärare, skolpolitiker och rektorer,
            t.ex., som bestämmer i skolväsendet. Men de formella hindren finns
            inte.
          </note>
          <note>
            Vill man på något sätt vara flexibel och hitta nya metoder och
            nya pedagogiker är det väldigt välkommet.
          </note>
          <note type="speaker">
            Anf. 184 ELVER JONSSON (fp) replik:
          </note>
          <note>
            Fru talman! Det är som Laila Bjurling säger; det finns inga formella
            hinder. Men jag uppskattar att hon säger att vi ändå borde släppa
            loss lite större fantasi, för att travestera "Släpp fångarne loss,
            det är vår".
          </note>
          <note>
            Mångfalden är en god liberal tanke som jag hyllar.
          </note>
          <note>
            Laila Bjurling undrar vad jag menar med brist på flexibilitet.
            Jag tror t.ex. att gymnasieskolan har alltför lite av yrkesförberedande
            inslag, som gör att den blir alltför teoretisk. Det gör att många
            avnämare sedan mycket snabbt måste se till att få till stånd en
            kompletterande utbildning, så att den anställde ska kunna gå in
            i de befattningar där utbildning krävs.
          </note>
          <note>
            Jag hör ofta socialdemokrater - också Laila Bjurling - säga att
            man ska avvakta en utredning. Jag tycker, fru talman, att det
            vore bra om våra utskott och därmed riksdagen gav tydligare principiella
            signaler som kunde bli till vägledning också för en regering som
            vi i och för sig kan hysa respekt för. När det gäller den mycket
            omtalade remissfrågan i denna debatt tror jag att en klok slutsats
            från regeringen vore att man ska låta det bli en rejäl remissrunda.
          </note>
          <note type="speaker">
            Anf. 185 LAILA BJURLING (s) replik:
          </note>
          <note>
            Fru talman! Vad det gäller den flexibilitet som finns i gymnasieskolan
            kan jag hålla med Elver Jonsson till viss del: Det kunde vara
            lite mer fantasi, lite roligare, lite mer idéer. Däremot håller
            jag inte med om att den inte är yrkesförberedande. Det beror ju
            alldeles på vilka utbildningar vi tittar på. Det finns mängder
            av utbildningar inom gymnasieskolans ram som är direkt yrkesförberedande
            och där man, naturligtvis efter en sedvanlig inskolningstid i
            yrket, kan sätta i gång och jobba självständigt ganska snabbt.
          </note>
          <note>
            Det finns också exempel på ganska många utbildningar där man
            numera jobbar tillsammans från näringslivet och gymnasieskolan
            för att se till att ge eleverna så god förberedelse de någonsin
            kan få innan de kommer ut till det självständiga arbetet i arbetslivet.
            Vi har också den nya kvalificerade yrkesutbildningen, som vi har
            pratat om tidigare i dag. Där är det ju väldigt tajt mellan näringslivet
            och utbildningsanordnarna.
          </note>
          <note>
            Visst finns det många sådana exempel, men jag välkomnar gärna
            ännu fler. Det är ingen tvekan om det.
          </note>
          <note type="speaker">
            Anf. 186 CARLINGE WISBERG (v):
          </note>
          <note>
            Fru talman! Det här betänkandet behandlar ett antal motioner
            som tar upp frågan om kompetensutveckling i arbetslivet. Motionerna
            är vid det här laget ganska gamla. De härrör sig från 1998, 1999
            och
          </note>
          <note>
            2000. Samtliga motioner avslås mot bakgrund av det arbete som
            redan pågår inom Regeringskansliet. Jag ska inte här kommentera
            de motioner som föreligger till behandling på annat sätt än att
            jag noterar att vi som parti står bakom utskottets förslag till
            avslag.
          </note>
          <note>
            Vänsterpartiet har inte några egna motioner som behandlas i det
            här betänkandet. Det innebär dock inte att vi inte skulle ha någon
            uppfattning i denna fråga. Vänsterpartiet har satt särskilda avtryck
            i kompetensutvecklingsfrågan bl.a. på det sätt som vi kan läsa
            om just i det här betänkandet, nämligen skatteväxling för kompetensutveckling.
            Vänsterpartiet kommer även fortsättningsvis att på olika sätt
            arbeta för att nödvändiga resurser skapas i samhället för detta
            ändamål.
          </note>
          <note>
            Varför är det då så viktigt med kompetensutveckling? Svaret är
            naturligtvis givet. Man kan formulera svaret på det sätt som görs
            i betänkandet. Man kan också säga att det handlar om vår fortsätta
            existens som välfärdsnation. Man kan också säga att kompetensutveckling
            är ett viktigt inslag i en arbetslöshetsförebyggande politik.
            Man kan även säga att det handlar om en väsentlig del i fördelningspolitiken,
            då det ingår som ett led i det livslånga lärandet för att åstadkomma
            det som arbetarrörelsen definierar som det goda livet.
          </note>
          <note>
            En del av de här sakerna är vi i kammaren kanske överens om,
            andra inte.
          </note>
          <note>
            Det är viktigt att samhället har kraft att forma en politik som
            understöder det livslånga lärandet i olika former - genom att
            tillskapa ekonomiska resurser, genom annan lagstiftning som möjliggör
            tjänstledighet för förkovran och t.o.m. för att prova andra jobb.
          </note>
          <note>
            Det handlar alltså om att samhället formar en arbetsrättslig
            lagstiftning som är produktiv för kompetensutvecklingen i stort.
          </note>
          <note>
            Det kan också innebära att man begränsar eller omöjliggör det
            som nu börjar uppstå på arbetsmarknaden, nämligen att äldre arbetstagare
            sägs upp från sina arbeten som de haft under många år enbart för
            att arbetsgivarna tycker att de inte har rätt kompetens.
          </note>
          <note>
            Vi skulle i det här sammanhanget också kunna föra ett resonemang,
            precis som Laila Bjurling tidigare gjorde, om den ojämlika fördelning
            av resurser för kompetensutveckling som bl.a. LO redovisat. Utan
            tvekan är det så att LO-medlemmar får mindre än andra grupper,
            och inom LO-gruppen är det kvinnorna som får absolut minst.
          </note>
          <note>
            Man kan ställa frågan: Varför är det så, och vad kan vi göra
            åt det här förhållandet? Vad vi kan konstatera är att det inte
            löses genom ett marknadsekonomiskt tänkande. Då lägger jag också
            in ett tänkande som baseras på diverse laborationer med skattenivåer.
          </note>
          <note>
            Kompetens och kompetensutveckling handlar inte enbart om teoretisk
            kunskap. Det handlar också om praktisk kunskap, men även om social
            kompetens och kompetensutveckling. Arbetslivet handlar i stor
            utsträckning i dag om kollektiva insatser för att nå vissa givna
            målsättningar. Det handlar alltså om att grupper av människor
            presterar någonting gemensamt. Hur utvecklar vi den kunskapen
            och den förmågan?
          </note>
          <note>
            Som en brist på social kompetens kan det anses vara som vi de
            senaste dagarna har läst om i tidningarna, nämligen att unga kvinnor
            av sina eventuellt blivande arbetsgivare tvingas skriva på kontrakt
            där de under ett visst antal år förbinder sig att inte skaffa
            barn. Det goda livet, eller det goda arbetet, förutsätter givetvis
            någon form av harmoni i tillvaron. Då kan det inte vara acceptabelt
            med arbetsgivare som lägger sig i den enskildes familjebildning.
            Detta är också en fråga om social kompetens. Har sådana arbetsgivare
            ett tillräckligt mått av social kompetens? Svaret är givetvis
            nej. Dessvärre är det knappast heller att betrakta som tillväxtbefrämjande.
          </note>
          <note>
            Fru talman! Vi kan alltså konstatera att frågan om kompetensutveckling
            tangerar många områden i samhället, inte enbart frågan om teoretiska
            kunskaper och kompetenskonton utan också frågan om sociala kunskaper.
          </note>
          <note>
            Vi kan också konstatera att det är många aktörer som har ett
            ansvar för det här området. Vi som beslutsfattare har att stifta
            lagar om t.ex. arbetsrätt, tjänstledighet och annan ledighet men
            också att ställa nödvändiga ekonomiska resurser till förfogande
            för olika former av utbildningsalternativ och även bra studiefinansieringssystem.
            Arbetsmarknadens parter har ansvaret för att skapa avtal och regelverk
            som garanterar personalen en nödvändig, kontinuerlig kunskapsinhämtning
            och att den kommer alla till del.
          </note>
          <note>
            Med det, fru talman, vill jag yrka bifall till hemställan i betänkandet.
            Jag konstaterar också att jag i förhållande till planeringen har
            sparat tid så att personalen får sluta aftonen något tidigare.
          </note>
          <note type="speaker">
            Anf. 187 PATRIK NORINDER (m):
          </note>
          <note>
            Fru talman! Jag skulle vilja ta upp frågan om remissförfarandet
            på utredningen om individuellt kompetenssparande. Socialdemokraternas
            representant sade att det inte var bestämt än i regeringen hur
            detta ska gå till - om det ska bli en hearing eller om det ska
            bli ett remissförfarande som är betydligt mer omfattande. Enligt
            mina uppgifter har man redan fattat beslut, men desto bättre om
            man inte har gjort det.
          </note>
          <note>
            Hur ställer sig Vänsterpartiet till den här frågan?
          </note>
          <note>
            Vi har här hört en rätt bred uppfattning om att man tycker att
            det vore olyckligt om det inte blir det breda remissförfarande
            som en sådan här stor fråga fordrar.
          </note>
          <note>
            Det är enligt utredningen 19 lagförslag som ska behandlas, och
            detta tänkte man alltså fuska undan med en enkel hearing från
            regeringens sida. Hur ställer sig
          </note>
          <note>
            Carlinge Wisberg till den här frågan?
          </note>
          <note type="speaker">
            Anf. 188 CARLINGE WISBERG (v):
          </note>
          <note>
            Fru talman! Som Patrik Norinder väl känner till har jag inte
            något behov av att agera försvarsadvokat för regeringen. Jag kan
            väl hävda en rent principiell uppfattning i frågan. Den är ganska
            enkel. I min värld tycker jag att om man ska fatta beslut i olika
            frågor är det viktigt att också se till att det finns ett så rejält
            underlag som möjligt för ett ställningstagande. Om det kräver
            ett remissförfarande, ska det naturligtvis göras. Om det inte
            kräver ett remissförfarande, utan det kan lösas på ett enklare
            sätt, är det fullt möjligt att använda sig av det enklare sättet.
          </note>
          <note>
            Min uppfattning i det här fallet landar på att det vore att föredra
            ett traditionellt remissförfarande i frågan.
          </note>
          <note type="speaker">
            Anf. 189 PATRIK NORINDER (m):
          </note>
          <note>
            Fru talman! Jag tackar Carlinge Wisberg för detta raka besked.
            Det är strongt gjort att ta ställning till en så svår fråga på
            stående fot.
          </note>
          <note>
            Jag uppfattade i dag att det bland de politiska partierna finns
            ett stort underlag för att det ska vara en så bred remissrunda
            som möjligt. Jag hoppas att Laila
          </note>
          <note>
            Bjurling kan vidarebefordra det till regeringen, så att vi får
            en så grundlig beredning av kompetenssparande som möjligt. Det
            här berör så många. Det berör individer. Det berör hur en småföretagare
            ska kunna använda sig av ett kompetenssparande - om det finns
            möjligheter. Det är incitament för småföretagare, incitament för
            individer, att öka sin kompetens precis på det sätt som Laila
            Bjurling sade. Jag tackar Carlinge Wisberg för hans ställningstagande.
          </note>
          <note type="speaker">
            Anf. 190 MARIA LARSSON (kd):
          </note>
          <note>
            Fru talman! Jag tycker att det var skönt och befriande att höra
            att Vänsterpartiets företrädare är mindre auktoritetstrogna än
            sina regeringskamrater.
          </note>
          <note>
            Därför tar jag mig friheten att ställa nästa fråga.
          </note>
          <note>
            Här finns utredningen Individuellt kompetenssparande. Det vore
            intressant att få belyst Vänsterpartiets syn på vad som är positiva
            inslag i utredningsförslaget och vad som är negativa inslag där
            Vänsterpartiet tänker agera för att förbättra villkoren i ett
            eller annat avseende.
          </note>
          <note type="speaker">
            Anf. 191 CARLINGE WISBERG (v):
          </note>
          <note>
            Fru talman! Vi som parti har inte bildat oss en definitiv uppfattning
            om förslaget. Vi har inte diskuterat det så att vi konkret säger
            att det här tycker vi är rimligt och det här vill vi ändra på.
          </note>
          <note>
            Det som jag generellt kan peka på som negativt i förslaget är
            den mindre ambitiösa fördelningsnivå som vi kan se återspeglas
            i förslaget. Det är mycket tveksamt om de summorna som finns där
            för stora grupper i det här fallet skulle stimulera att gå in
            i ett utbildningssystem. Vi tror att det behövs en skarpare fördelningsprofil
            på förslaget än vad som kan läsas ut nu. Efter att ha hört föregående
            talare tror jag att det finns goda möjligheter att på den politiska
            nivån resonera ihop sig i den frågan.
          </note>
          <note type="speaker">
            Anf. 192 MARIA LARSSON (kd):
          </note>
          <note>
            Fru talman! Jag tackar för inlägget och avstår från vidare replik.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 22 februari.)
          </note>
          <note>
            13 § Behandling av personuppgifter i Tullverkets brottsbekämpande
            verksamhet
          </note>
          <note>
            Föredrogs skatteutskottets betänkande 2000/01:SkU21
          </note>
          <note>
            Behandling av personuppgifter i Tullverkets brottsbekämpande
            verksamhet (prop. 2000/01:54).
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut skulle fattas den 22 februari.)
          </note>
          <note>
            14 § Bordläggning
          </note>
          <note>
            Anmäldes och bordlades
          </note>
          <note>
            Förslag
          </note>
          <note>
            2000/01:RB2 Fullmäktiges i Riksbanken förslag till disposition
            av Riksbankens vinst för räkenskapsåret 2000 m.m.
          </note>
          <note>
            Redogörelse
          </note>
          <note>
            2000/01:ER1 Redogörelse från Sveriges delegation vid Europarådets
            parlamentariska församling
          </note>
          <note>
            15 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 20 februari
          </note>
          <note>
            2000/01:271 av Carl G Nilsson (m) till jordbruksminister Margareta
            Winberg
          </note>
          <note>
            Jordbruksdepartementets roll i produktionen av public service-TV-program
          </note>
          <note>
            2000/01:272 av Ola Karlsson (m) till kulturminister
          </note>
          <note>
            Marita Ulvskog
          </note>
          <note>
            Public service-företagens oberoende
          </note>
          <note>
            den 21 februari
          </note>
          <note>
            2000/01:273 av Lars Gustafsson (kd) till socialminister Lars
            Engqvist
          </note>
          <note>
            Narkotikapolitiken
          </note>
          <note>
            2000/01:274 av Marianne Samuelsson (mp) till utrikesminister
            Anna Lindh
          </note>
          <note>
            Sudan
          </note>
          <note>
            2000/01:275 av Margareta Andersson (c) till näringsminister Björn
            Rosengren
          </note>
          <note>
            Lönebidragets framtid
          </note>
          <note>
            2000/01:276 av Sten Tolgfors (m) till statsrådet Ingegerd Wärnersson
          </note>
          <note>
            Skolplikten
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 6 mars.
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 21 februari
          </note>
          <note>
            2000/01:764 av Marianne Jönsson (s) till socialminister Lars
            Engqvist
          </note>
          <note>
            Miljöhälsorapport 2001
          </note>
          <note>
            2000/01:765 av Rolf Olsson (v) till socialminister
          </note>
          <note>
            Lars Engqvist
          </note>
          <note>
            Prioriteringar i vården
          </note>
          <note>
            2000/01:766 av Marina Pettersson (s) till statsrådet
          </note>
          <note>
            Ingela Thalén
          </note>
          <note>
            Underhållsstödet
          </note>
          <note>
            2000/01:767 av Yvonne Ruwaida (mp) till statsminister Göran Persson
          </note>
          <note>
            Toppmötet i Stockholm den 23-24 mars
          </note>
          <note>
            2000/01:768 av Lars Hjertén (m) till statsminister
          </note>
          <note>
            Göran Persson
          </note>
          <note>
            Officiella språk inom den Europeiska unionen
          </note>
          <note>
            2000/01:769 av Marianne Samuelsson (mp) till utrikesminister
            Anna Lindh
          </note>
          <note>
            Vapenexport till Chile
          </note>
          <note>
            2000/01:770 av Lennart Gustavsson (v) till statsrådet
          </note>
          <note>
            Ingegerd Wärnersson
          </note>
          <note>
            Skolpersonalens agerande vid lagstridiga kommunbeslut
          </note>
          <note>
            2000/01:771 av Eva Flyborg (fp) till utbildningsminister Thomas
            Östros
          </note>
          <note>
            Bolag med offentligt ägande och konkurrens
          </note>
          <note>
            2000/01:772 av Rosita Runegrund (kd) till utbildningsminister
            Thomas Östros
          </note>
          <note>
            Sjuksköterskebristen
          </note>
          <note>
            2000/01:773 av Ulla-Britt Hagström (kd) till finansminister Bosse
            Ringholm
          </note>
          <note>
            Hemlösa och folk- och bostadsräkningen
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 6 mars.
          </note>
          <note>
            17 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 21 februari
          </note>
          <note>
            2000/01:635 av Rolf Gunnarsson (m) till näringsminister Björn
            Rosengren
          </note>
          <note>
            Extrakostnader för skogsnäringen
          </note>
          <note>
            2000/01:653 av Ola Karlsson (m) till näringsminister
          </note>
          <note>
            Björn Rosengren
          </note>
          <note>
            Utövandet av statens ägande i Vattenfall
          </note>
          <note>
            2000/01:654 av Karin Falkmer (m) till näringsminister Björn Rosengren
          </note>
          <note>
            Resurser till konsekvensanalyser
          </note>
          <note>
            2000/01:655 av Karin Falkmer (m) till näringsminister Björn Rosengren
          </note>
          <note>
            OECD-granskning
          </note>
          <note>
            2000/01:663 av Johnny Gylling (kd) till näringsminister Björn
            Rosengren
          </note>
          <note>
            Järnvägstrafiken till och från Blekinge
          </note>
          <note>
            2000/01:667 av Henrik S Järrel (m) till statsrådet
          </note>
          <note>
            Ingela Thalén
          </note>
          <note>
            Debiteringsrutiner hos RFV
          </note>
          <note>
            2000/01:669 av Carl Fredrik Graf (m) till finansminister Bosse
            Ringholm
          </note>
          <note>
            Friskvård betald av arbetsgivaren
          </note>
          <note>
            2000/01:672 av Bertil Persson (m) till näringsminister Björn
            Rosengren
          </note>
          <note>
            Travsporten
          </note>
          <note>
            2000/01:678 av Inga Berggren (m) till näringsminister Björn Rosengren
          </note>
          <note>
            Småföretagens problem med kommunala bolag
          </note>
          <note>
            2000/01:679 av Marietta de Pourbaix-Lundin (m) till finansminister
            Bosse Ringholm
          </note>
          <note>
            Reklamskatten
          </note>
          <note>
            2000/01:680 av Marietta de Pourbaix-Lundin (m) till finansminister
            Bosse Ringholm
          </note>
          <note>
            Sänkt ölskatt
          </note>
          <note>
            2000/01:681 av Marietta de Pourbaix-Lundin (m) till finansminister
            Bosse Ringholm
          </note>
          <note>
            OECD-rapporten
          </note>
          <note>
            Sverige
          </note>
          <note>
            2000/01:683 av Sten Tolgfors (m) till jordbruksminister Margareta
            Winberg
          </note>
          <note>
            Förslaget om pappamånader
          </note>
          <note>
            2000/01:684 av Sten Tolgfors (m) till jordbruksminister Margareta
            Winberg
          </note>
          <note>
            Nya Livet
          </note>
          <note>
            2000/01:685 av Sten Tolgfors (m) till socialminister
          </note>
          <note>
            Lars Engqvist
          </note>
          <note>
            Den nya fattigdomen
          </note>
          <note>
            2000/01:689 av Rolf Gunnarsson (m) till finansminister Bosse
            Ringholm
          </note>
          <note>
            Ekonomiska ersättningar till gode män och förvaltare
          </note>
          <note>
            2000/01:692 av Maria Larsson (kd) till statsrådet
          </note>
          <note>
            Ingela Thalén
          </note>
          <note>
            Deltidssjukskrivning vid studier
          </note>
          <note>
            2000/01:707 av Sten Tolgfors (m) till socialminister
          </note>
          <note>
            Lars Engqvist
          </note>
          <note>
            Omfördelningspolitiken
          </note>
          <note>
            2000/01:712 av Jan-Evert Rådhström (m) till näringsminister Björn
            Rosengren
          </note>
          <note>
            Statens ansvar för SAS ur ett näringspolitiskt perspektiv
          </note>
          <note>
            2000/01:714 av Kent Härstedt (s) till justitieminister
          </note>
          <note>
            Thomas Bodström
          </note>
          <note>
            Alkoholsmuggling
          </note>
          <note>
            2000/01:718 av Göran Norlander (s) till statsrådet
          </note>
          <note>
            Ulrica Messing
          </note>
          <note>
            Kapitalförsörjning för glesbygdsföretagare
          </note>
          <note>
            2000/01:719 av Elizabeth Nyström (m) till näringsminister Björn
            Rosengren
          </note>
          <note>
            Riksväg 45
          </note>
          <note>
            2000/01:720 av Lena Ek (c) till försvarsminister
          </note>
          <note>
            Björn von Sydow
          </note>
          <note>
            Tillgång till reservaggregat
          </note>
          <note>
            2000/01:722 av Inger Strömbom (kd) till finansminister Bosse
            Ringholm
          </note>
          <note>
            Konsekvenser av det ökade antalet rån
          </note>
          <note>
            2000/01:730 av Ulla-Britt Hagström (kd) till statsrådet Ingela
            Thalén
          </note>
          <note>
            Pensionärerna och fastighetsskatten
          </note>
          <note>
            2000/01:731 av Birgitta Carlsson (c) till statsrådet
          </note>
          <note>
            Ingela Thalén
          </note>
          <note>
            Föräldraförsäkringen för studenter
          </note>
          <note>
            2000/01:740 av Cristina Husmark Pehrsson (m) till finansminister
            Bosse Ringholm
          </note>
          <note>
            Oförsäkrad servicehandel
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 6 mars.
          </note>
          <note>
            18 § Kammaren åtskildes kl. 19.55.
          </note>
          <note>
            Förhandlingarna leddes av talmannen från sammanträdets början
            t.o.m. 7 §
          </note>
          <note>
            anf. 33 (delvis), av förste vice talmannen därefter t.o.m. 8
            § anf. 78
          </note>
          <note>
            (delvis), av andre vice talmannen därefter t.o.m. anf. 122 (delvis),
            av tredje vice talmannen därefter till ajourneringen kl. 16.56,
            av talmannen därefter till ajourneringen kl. 17.58 och av andre
            vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
