<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200001</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200001</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200001--123</head>
          <docDate when="2001-06-12">2001-06-12</docDate>
        </div>
      </front>
      <body>
        <div>
          <note>
            18.00 - 19.57
          </note>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 6 juni.
          </note>
          <note>
            2 § Meddelande om riksmötet 2001/02
          </note>
          <note>
            Andre vice talmannen meddelade att riksmötet
          </note>
          <note>
            2001/02 skulle inledas med upprop tisdagen den
          </note>
          <note>
            18 september kl. 11 00. Öppnandet skulle äga rum kl. 14.00 samma
            dag.
          </note>
          <note>
            3 § Anmälan om inkommen faktapromemoria om förslag från Europeiska
            kommissionen, m.m.
          </note>
          <note>
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            2000/01:156 Förslag till Europaparlamentets och rådets direktiv
            om rapporteringsformaliteter för fartyg som ankommer till eller
            avgår från gemenskapshamnar KOM (2001) 46 till trafikutskottet
          </note>
          <note>
            4 § Hänvisning av ärende till utskott och beslut om förlängd
            motionstid
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            2000/01:136 till socialförsäkringsutskottet
          </note>
          <note>
            Kammaren biföll talmannens förslag att motionstiden för ovanstående
            proposition skulle förlängas till fredagen den 21 september.
          </note>
          <note>
            5 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Skatteutskottets betänkande 2000/01:SkU25
          </note>
          <note>
            Näringsutskottets betänkande 2000/01:NU11
          </note>
          <note>
            Konstitutionsutskottets betänkanden 2000/01:KU23
          </note>
          <note>
            och KU26
          </note>
          <note>
            Finansutskottets betänkanden 2000/01:FiU29 , FiU27
          </note>
          <note>
            och FiU28
          </note>
          <note>
            Justitieutskottets betänkanden 2000/01:JuU26 och
          </note>
          <note>
            JuU27 samt JuU29-JuU31
          </note>
          <note>
            Trafikutskottets betänkande 2000/01:TU16
          </note>
          <note>
            6 § Beslut om utskottsärenden som slutdebatterats den 11 juni
          </note>
          <note>
            UU9 Utvecklingssamarbetet med Central- och
          </note>
          <note>
            Östeuropa
          </note>
          <note>
            Mom. 2 (det övergripande målet för utvecklingssamarbetet, samarbetets
            huvudområden och riktlinjerna för samarbetet)
          </note>
          <note>
            1. utskottet
          </note>
          <note>
            2. res. 1 (kd)
          </note>
          <note>
            3. res. 2 (fp)
          </note>
          <note>
            Förberedande votering:
          </note>
          <note>
            35 för res. 1
          </note>
          <note>
            16 för res. 2
          </note>
          <note>
            259 avstod
          </note>
          <note>
            39 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            261 för utskottet
          </note>
          <note>
            35 för res. 1
          </note>
          <note>
            15 avstod
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 73 m, 38 v, 17 c, 14 mp, 1 -
          </note>
          <note>
            För res. 1: 35 kd
          </note>
          <note>
            Avstod: 15 fp
          </note>
          <note>
            Frånvarande: 13 s, 9 m, 5 v, 7 kd, 1 c, 1 fp, 2 mp
          </note>
          <note>
            Mom. 6 (administrationen av biståndet)
          </note>
          <note>
            1. utskottet
          </note>
          <note>
            2. res. 3 (m)
          </note>
          <note>
            Votering:
          </note>
          <note>
            239 för utskottet
          </note>
          <note>
            72 för res. 3
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 1 m, 38 v, 35 kd, 17 c, 15 fp,
          </note>
          <note>
            14 mp, 1 -
          </note>
          <note>
            För res. 3: 72 m
          </note>
          <note>
            Frånvarande: 13 s, 9 m, 5 v, 7 kd, 1 c, 1 fp, 2 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            UbU17 Nytt huvudmannaskap för vårdhögskoleutbildningar
          </note>
          <note>
            Kammaren biföll utskottets förslag.
          </note>
          <note>
            MJU19 Kärnsäkerhet
          </note>
          <note>
            Punkt 1 (Prioritering av funktionsvillkor för ett framtida slutförvar)
          </note>
          <note>
            1. utskottet
          </note>
          <note>
            2. res. 1 (v, mp)
          </note>
          <note>
            Votering:
          </note>
          <note>
            259 för utskottet
          </note>
          <note>
            52 för res. 1
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 74 m, 35 kd, 17 c, 15 fp, 1 -
          </note>
          <note>
            För res. 1: 38 v, 14 mp
          </note>
          <note>
            Frånvarande: 14 s, 8 m, 5 v, 7 kd, 1 c, 1 fp, 2 mp
          </note>
          <note>
            Punkt 4 (Utökning av antalet platser för platsundersökningar)
          </note>
          <note>
            1. utskottet
          </note>
          <note>
            2. res. 4 (v)
          </note>
          <note>
            Votering:
          </note>
          <note>
            259 för utskottet
          </note>
          <note>
            52 för res. 4
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 74 m, 35 kd, 16 c, 15 fp, 1 -
          </note>
          <note>
            För res. 4: 38 v, 14 mp
          </note>
          <note>
            Frånvarande: 13 s, 8 m, 5 v, 7 kd, 2 c, 1 fp, 2 mp
          </note>
          <note>
            Punkt 6 (Behov av en strategisk miljöbedömning)
          </note>
          <note>
            1. utskottet
          </note>
          <note>
            2. res. 5 (mp)
          </note>
          <note>
            Votering:
          </note>
          <note>
            298 för utskottet
          </note>
          <note>
            14 för res. 5
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 74 m, 38 v, 35 kd, 17 c, 15 fp,
          </note>
          <note>
            1 -
          </note>
          <note>
            För res. 5: 14 mp
          </note>
          <note>
            Frånvarande: 13 s, 8 m, 5 v, 7 kd, 1 c, 1 fp, 2 mp
          </note>
          <note>
            Punkt 13 (Konsekvenserna av fri rörlighet på kärnavfallsområdet)
          </note>
          <note>
            1. utskottet
          </note>
          <note>
            2. res. 10 (v)
          </note>
          <note>
            Votering:
          </note>
          <note>
            258 för utskottet
          </note>
          <note>
            52 för res. 10
          </note>
          <note>
            39 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 74 m, 35 kd, 17 c, 14 fp, 1 -
          </note>
          <note>
            För res. 10: 38 v, 14 mp
          </note>
          <note>
            Frånvarande: 14 s, 8 m, 5 v, 7 kd, 1 c, 2 fp, 2 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            KU21Kommittéberättelse 2001
          </note>
          <note>
            Kammaren biföll utskottets förslag.
          </note>
          <note>
            KU25 Riksdagsledamöternas tjänsteresor
          </note>
          <note>
            Kammaren biföll utskottets förslag.
          </note>
          <note>
            BoU13 Ändring i läns- och landstingsindelningen
          </note>
          <note>
            1. utskottet
          </note>
          <note>
            2. res. (s, v)
          </note>
          <note>
            Votering:
          </note>
          <note>
            158 för utskottet
          </note>
          <note>
            150 för res.
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 s, 74 m, 1 v, 35 kd, 17 c, 15 fp,
          </note>
          <note>
            14 mp, 1 -
          </note>
          <note>
            För res.: 113 s, 37 v
          </note>
          <note>
            Frånvarande: 17 s, 8 m, 5 v, 7 kd, 1 c, 1 fp, 2 mp
          </note>
          <note>
            7 § Radio och TV i allmänhetens tjänst 2002-
          </note>
          <note>
            2005
          </note>
          <note>
            Föredrogs kulturutskottets betänkande 2000/01:KrU8
          </note>
          <note>
            Radio och TV i allmänhetens tjänst 2002-2005 (prop.
          </note>
          <note>
            2000/01:94).
          </note>
          <note type="speaker">
            Anf. 1 INGER DAVIDSON (kd):
          </note>
          <note>
            Fru talman! Den senaste tiden har ett av public service-bolagen,
            Sveriges Television, varit föremål för stor uppmärksamhet. Det
            har stormat rejält internt i organisationen. Hanteringen av den
            senaste av bolagets direktörer som tvingades avgå gav inte en
            smickrande bild av styrelsen för ett public service-företag, som
            borde föregå med gott exempel när det gäller att förmedla grundläggande
            värderingar om människovärde och medmänsklighet. Det tycker jag
            att det finns anledning att beklaga även från riksdagens talarstol
            utan att för den skull ta ställning i sakfrågan.
          </note>
          <note>
            Det är som bekant inte under riksdagens ansvarsområde att tillsätta
            eller avsätta chefer inom public service-bolagen.
          </note>
          <note>
            Det betänkande som vi nu ska behandla handlar om det nya fyraåriga
            sändningstillståndet för Sveriges
          </note>
          <note>
            Television, Sveriges Radio och Utbildningsradion.
          </note>
          <note>
            Man hade kunnat önska att diskussionen om tillståndet hade föregåtts
            av lika stor uppmärksamhet som chefsfrågan, för det skulle behövas
            en mer genomgripande debatt om vad public service-verskamhet är
            bra för. Vad förväntar sig allmänheten av den radio och
          </note>
          <note>
            TV som står i allmänhetens tjänst? Vad är man beredd att betala
            för framöver? På vilket sätt ska det märkas att public service-kanalerna
            inte har samma uppdrag som reklamkanalerna? Hur tydliga ska riksdag
            och regering vara när uppdraget utformas? Allt detta är frågor
            som behöver diskuteras igenom i en tid då public service-kanalerna
            inte längre är ensamma på plan.
          </note>
          <note>
            Jag vill börja med att deklarera att vi kristdemokrater anser
            att public service, radio och TV i allmänhetens tjänst, inte bara
            har haft utan också inför framtiden har en mycket viktig uppgift
            att fylla. I ett demokratiskt samhälle måste det fria ordet värnas
            och vårdas. Fler än en röst måste få höras, och respekten för
            allas rätt att uttrycka sina åsikter måste upprätthållas.
          </note>
          <note>
            I den stora förändringsprocess som pågår inom medieområdet är
            det också viktigt att det finns kanaler med ett brett utbud av
            kvalitetsprogram inom alla genrer, inklusive underhållning, ett
            utbud som även språkliga och etniska minoriteter och funktionshindrade
            har möjlighet att ta del av och som människor oavsett var de bor
            i landet kan identifiera sig med.
          </note>
          <note>
            Public service ska vara en garant för allt detta. Om det ska
            vara möjligt krävs att bolagen ligger långt framme när det gäller
            den nya digitala tekniken så att sändningar av hög teknisk kvalitet
            kan garanteras till alla hushåll, och det krävs att organisationen
            är decentraliserad och utformad på ett sådant sätt att programverksamhet
            och produktion finns i hela landet. I
          </note>
          <note>
            en situation då utländskt material dominerar många kanaler är
            det lokala perspektivet en styrka i public service-bolagens programutbud
            som måste värnas.
          </note>
          <note>
            Vad kvalitet är går alltid att diskutera, men just därför måste
            uppdraget från staten vara så tydligt utformat att en enskild
            programidé eller ett inslag i en nyhetssändning ska kunna stämmas
            av mot uppdraget. Här tycker vi att det finns en del övrigt att
            önska.
          </note>
          <note>
            Vi anser t.ex. att varken kravet på relevans eller på allsidighet
            har en tillräckligt stark skrivning i betänkandet. Därför har
            vi föreslagit en förtydligande text i reservation 2, som jag yrkar
            bifall till.
          </note>
          <note>
            Ett tydligt public service-uppdrag är alltså viktigt att ge.
            Däremot ska utförandet få ske i stor frihet så länge som villkoren
            uppfylls. Att binda just dessa bolag med detaljregler samtidigt
            som man vill att de ska stå sig väl i konkurrensen med kanaler
            som har fria händer när det gäller uppläggningen av verksamheten
            är kontraproduktivt.
          </note>
          <note>
            Ett sådant exempel är riktlinjerna i tillståndet när det gäller
            utomståendes medverkan. Det sägs att Sveriges Radio ska sträva
            efter en högre grad av utläggningar medan Sveriges Television
            inte får öka sina utläggningar under tillståndsperioden. Sådana
            frågor borde företagsledningarna få frihet att fatta egna beslut
            om.
          </note>
          <note>
            Fru talman! När vi diskuterade radio och TV för drygt ett år
            sedan hänvisade majoriteten många frågor till den utredning som
            pågick då och till den kommande beredningen och propositionen.
            Det gällde bl.a. de funktionshindrades möjlighet att ta del av
            programutbudet.
          </note>
          <note>
            Majoriteten förutsatte att propositionen skulle ställa tillräckligt
            långtgående krav och att utskottet därför inte behövde uttala
            önskemål om det till regeringen. Så blev det nu inte. Propositionen
            visade sig vara ganska vag på den här punkten. Desto mer glädjande
            är det nu att utskottet har kunnat enas om en betydligt mer långtgående
            skrivning när det gäller de textade programmen.
          </note>
          <note>
            Ett enigt utskott utgår ifrån att andelen textade förstagångssända
            program med svenskt ursprung ökar till minst hälften under den
            kommande tillståndsperioden. Det är äntligen ett mätbart mål som
            går att följa upp och som jag vet att många döva och hörselskadade
            gläder sig åt.
          </note>
          <note>
            Även när det gäller störande bakgrundsljud har det gjorts ett
            förtydligande. Utskottet slår fast att vederbörlig hänsyn till
            de publikgrupper som har svårt att uppfatta talade inslag i radio
            och TV måste vägas mot de programansvarigas krav på autenticitet
            och absolut konstnärlig frihet.
          </note>
          <note>
            När det gäller de synskadades behov av en uppläst textremsa sägs
            i propositionen och betänkandet att det ska vara ett mål att kunna
            erbjuda en sådan service under tillståndsperioden. Det är ett
            steg framåt. Men vi anser att man borde ha gått ännu längre för
            att göra
          </note>
          <note>
            SVT och UR mer tillgängliga även för de många synskadade.
          </note>
          <note>
            Vi anser att riksdagen skulle ha krävt att SVT och
          </note>
          <note>
            UR skulle presentera hur de tänker lösa frågan med uppläst textremsa
            innan regeringen meddelar sändningstillstånd för nästa period.
            Olika tekniska lösningar finns redan och har prövats i mindre
            skala. Jag yrkar bifall till reservation nr 6.
          </note>
          <note>
            Ett ämne som också diskuterades för ett år sedan var våldsskildringarnas
            genomslagskraft och public service-bolagens särskilda ansvar för
            att minimera dem. Vi konstaterade då som nu att SVT, som det i
            första hand handlar om, i stort har en ansvarsfull och genomtänkt
            policy för skildring av våld, men att den till viss del är otydlig.
          </note>
          <note>
            Man utgår t.ex. från att grova våldsskildringar får visas bara
            om det sker efter 21.00. Men hur kommer man fram till att de har
            ett konstnärligt eller socialt värde som motiverar att de över
            huvud taget visas?
          </note>
          <note>
            Risken är stor att toleranströskeln sänks eftersom utbudet av
            grovt våld är så mycket mer frekvent i andra kanaler. Många, inte
            minst föräldrar, skulle uppskatta om de kunde lita på att grova,
            fiktiva våldsskildringar och pornografi inte förekommer alls i
            public service-kanalerna.
          </note>
          <note>
            Att nyhetsprogram kan innehålla verkligt våld är en annan sak.
            Men de sänds på fasta tider och är lättare att undvika om man
            vill det. Att programbolagen i sin policy beslutat att inte följa
            radio- och TV-lagen där det framgår att en ljudsignal ska varna
            för program med våldsinslag anser vi fortfarande är oacceptabelt.
          </note>
          <note>
            Ljudsignalen är ju tänkt att underlätta för föräldrarna. Ett
            muntligt meddelande får förstås inte samma effekt eftersom det
            förutsätter att man är alldeles i närheten av TV-n och har uppmärksamheten
            riktad mot vad som sägs. Det hade varit intressant att höra om
            statsrådet Marita Ulvskog hade några kommentarer till det här.
            Vi får väl se om hon dyker upp så att jag kanske kan få svar på
            den frågan så småningom.
          </note>
          <note>
            Vi kristdemokrater har föreslagit några åtgärder för att stävja
            våldsutbudet ytterligare. En åtgärd är att ge Våldsskildringsrådet
            mer klor än vad det har i dag.
          </note>
          <note>
            När kommer översynen av rådet? Nu har det gått ytterligare ett
            år sedan vi förra gången efterlyste denna översyn. Det här hoppas
            jag också att Marita Ulvskog senare i dag kan ge besked om, alltså
            dels när översynen kommer, dels hur hon själv ser på Våldsskildringsrådets
            roll.
          </note>
          <note>
            En annan åtgärd vore att tillsätta en utredning som får till
            uppgift att samla in fakta och kunskap som finns tillgäng i Sverige
            och internationellt om hur barn och unga påverkas såväl psykiskt
            som fysiskt av det mediala utbud som de tar del av under många
            timmar dagligen. Ett sådant underlag skulle behövas inför kommande
            sändingstillstånd. Här har vi en reservation tillsammans med Vänsterpartiet,
            Folkpartiet och Miljöpartiet om en sådan utredning.
          </note>
          <note>
            Fru talman! Programföretagens kulturansvar är en mycket viktig
            del av public service-uppdraget. Många programtyper som kan inräknas
            under kulturansvaret förekommer bara i public service-kanalerna.
            I propositionen konstateras att för många människor är radion
            och televisionen det enda sättet att regelbundet komma i kontakt
            med ett stort antal konstarter som t.ex. film, teater, konst och
            musik.
          </note>
          <note>
            Detsamma gäller för gudstjänster som också är en viktig del av
            kulturutbudet. Vi anser att en markering av detta också behövs
            inför nästa sändingstillstånd.
          </note>
          <note>
            Att fler människor besökte en gudstjänst än ett idrottsevenemang
            under 2000, enligt Kulturrådets omvärldsanalys, är knappast något
            som avspeglas i programutbudet i radio och TV i dag.
          </note>
          <note>
            Fru talman! Public service-företagen finansieras med hjälp av
            licensavgifter. Det systemet har fungerat bra hittills, men det
            kan komma att behöva omprövas med tanke på det nya medielandskap
            som växer fram.
          </note>
          <note>
            Det blir en fråga för den nya parlamentariska kommitté som ska
            tillsättas för att förbereda nästkommande tillstånd. En eventuell
            förändring av avgiftssystemet kan alltså komma till stånd tidigast
            2005.
          </note>
          <note>
            När det gäller medelstilldelningen föreslår regeringen i propositionen
            att uppräkningen om 2 % årligen av bolagens medelstilldelning
            ska betalas ut i sin helhet bara under förutsättning att Radiotjänst
            i Kiruna - RIKAB - lyckas att minska TV-avgiftsskolket med minst
            25 miljoner per år.
          </note>
          <note>
            I dag betalar ca 90 % av de betalningsskyldiga sin avgift. Det
            är en hög siffra ur ett internationellt perspektiv, men den är
            naturligtvis ändå otillfredsställande. Därför satsar de tre programbolagen,
            som gemensamt äger RIKAB, åtskilliga miljoner för att driva in
            licensmedel. Det går kanske att komma ytterligare en bit på väg
            med hårdare indrivningstag kombinerat med en morot i form av t.ex.
            någon extratjänst, men det är inte säkert att det leder till en
            nettointäkt - smakar det så kostar det.
          </note>
          <note>
            Bolagen riskerar därför att förlora i två ändar, först ytterligare
            ekonomiska satsningar på kontroll, sedan på att ändå inte få ut
            hela medelsuppräkningen, om de inte lyckas. Det är en väldigt
            märklig och ogenomtänkt konstruktion som skapar osäkerhet om vilka
            ekonomiska ramar som gäller. Därför reserverar vi oss mot villkorandet
            av medelstilldelningen.
          </note>
          <note>
            Fru talman! Underlaget till det betänkande om radio och TV i
            allmänhetens tjänst som vi kommer att besluta om i dag har tyvärr
            kommit till med ganska snäva tidsramar - en kort utredning följd
            av en kort parlamentarisk beredning och en kort tid för propositionsskrivande.
            Det har inneburit att någon djupare diskussion inte har kunnat
            föras vare sig om organisationsfrågor eller om innehåll.
          </note>
          <note>
            Nu har regeringen aviserat att en ny parlamentarisk ska tillsättas
            som ska göra en djupare utredning av public service i framtiden,
            och det är nödvändigt av många skäl. Vi hoppas att den får börja
            arbeta ganska omgående så att den kan arbeta långsiktigt och lägga
            upp arbetet på ett sådant sätt att alla intresserade kan delta
            i seminarieverksamhet och andra diskussionsforum.
          </note>
          <note>
            Det behövs en bred och djup debatt om hur public service ska
            värnas och fortsätta att utvecklas. Frågor som blir viktiga att
            belysa och utvärdera är teknikutvecklingen, finansieringsformen,
            själva organisationen med bolagen, styrelserna och stiftelsen
            samt
          </note>
          <note>
            Utbildningsradions utvidgade uppgift i ett modernt kunskapssamhälle.
            Men det gäller också inte minst public service-begreppets innehåll
            och etiska riktlinjer för etermedier. Det är en både spännande
            och viktig diskussion som jag tror att många med mig ser fram
            emot.
          </note>
          <note>
            Jag yrkar bifall bara till reservationerna nr 2 och
          </note>
          <note>
            6, men jag står bakom alla våra reservationer.
          </note>
          <note type="speaker">
            Anf. 2 JAN BACKMAN (m):
          </note>
          <note>
            Fru talman! Om några timmar kommer majoriteten i denna riksdag
            att ha senarelagt svensk public service-radios och -TV:s inträde
            i framtiden med fyra år. Genom att bortse från att mediemiljön,
            inte minst rent tekniskt, har förändrats under de senaste åren
            leder man in public service-verksamheten i en återvändsgränd.
            Det av många efterlängtade nytänkandet överlåter man åt en ny
            utredning att ägna sig åt, så först om fyra långa år får riksdagen
            möjlighet att ange en ny färdriktning. Jag misstänker att TV-tittarna
            och radiolyssnarna då eftertryckligt kommer att ha markerat sin
            otillfredsställelse med public service-utbudet genom att ägna
            alltmer tittartid åt andra kanaler. SVT,
          </note>
          <note>
            SR och UR ges av kulturutskottets majoritet helt enkelt inte
            förutsättningar att vara med och möta publikens ändrade behov.
            Inte ens det förslag som framfördes från moderata företrädare
            i den beredning som föregått regeringens proposition om att fastställa
            tillståndsperiodens längd till tre år vann gehör. Då hade åtminstone
            de nödvändiga förändringarna kunnat genomföras något snabbare.
          </note>
          <note>
            Fru talman! Det moderata alternativet, såsom vi utvecklat det
            i våra reservationer, skulle ha inneburit ett omformulerat public
            service-uppdrag. Vi anser att det måste handla om att erbjuda
            ett komplement till det övriga medieutbudet, både innehålls- och
            kvalitetsmässigt.
          </note>
          <note>
            I dag kan man välja mellan ett mycket stort antal
          </note>
          <note>
            TV- och radiokanaler, distribuerade analogt eller digitalt och
            förmedlade via satellit, kabel eller markbundna sändare. Snart
            är för många familjer radio och
          </note>
          <note>
            TV via Internet ytterligare ett alternativ som bidrar till ökade
            valmöjligheter. Bundenheten vid programläggarnas tablåer minskar.
            Man kan själv välja när man vill se ett visst program. Man kan
            t.o.m. komponera sina egna nyhetsprogram genom att ange vilken
            typ av nyheter man är intresserad av. Mediefolket kallar den pågående
            tekniska utvecklingen för konvergens, dvs. att olika distributionstekniker
            flyter samman och blir sinsemellan utbytbara. Detta kommer att
            ställa krav på att regelverket anpassas till de nya förhållandena.
            Då går det inte längre att ta ut en statlig TV-apparatavgift av
            alla som ser på TV via sin dator.
          </note>
          <note>
            Vi pekar i en reservation på att grunderna för TV-
          </note>
          <note>
            avgiftssystemet håller på att rubbas och anser att den aviserade
            utredningen bör få i uppdrag att överväga en skattefinansiering
            av public service-verksamheten.
          </note>
          <note>
            Det borde vara möjligt att skapa den nödvändiga friheten från
            politisk styrning i ett sådant system på precis samma sätt som
            i dag, i varje fall i princip, gäller för kulturområdet i övrigt.
          </note>
          <note>
            I det system som i dag tillämpas med riksdagsbeslut om vilka
            resurser de tre public service-företagen ska få disponera finns
            alltför tydliga exempel på att det redan nu förekommer en viss
            form av politisk styrning. Vi behöver bara tänka på de regler
            som gäller för andelen produktion som ska förläggas utanför Stockholm
            eller regeringens förslag att SVT inte ska få lägga ut mer produktioner
            på fristående företag. Den sortens regler skadar påtagligt tilltron
            till företagens oberoende.
          </note>
          <note>
            Fru talman! Hur skulle då det moderata alternativet kunna se
            ut? Vi tänker oss ett public serviceuppdrag i stället för ett
            antal public service-företag.
          </note>
          <note>
            Uppdraget skulle handla om en utveckling mot ökad kvalitet och
            fördjupning. Tittar- och lyssnarsiffror skulle inte vara det primära
            måttet på måluppfyllelse.
          </note>
          <note>
            Även små publikgruppers behov ska tillgodoses.
          </note>
          <note>
            Det finns ingen anledning att med offentliga medel finansiera
            program som de kommersiella kanalerna kan producera. Det är en
            förlegad tanke att publiken tänker i kanaler. Med fjärrkontrollen
            har tittaren fått frihet att välja de program som han eller hon
            vill se över hela kanalspektrat.
          </note>
          <note>
            I den nya medievärlden saknar begreppet kanalprofil betydelse.
            Att skapa någon form av tittartrohet är en utopi. Under monopolepoken
            kunde man möjligen tänka sig att tittaren på väg från middagsbordet
            till sin TV-fåtölj ställde in en kanal som sedan fick stå på tills
            det var dags att gå och lägga sig. Även om jag inte kan peka på
            några vetenskapliga mätningar, kan jag utifrån mitt eget beteende
            anta att zappandet i dag är mycket väletablerat. Det är därför
            en felaktig slutsats att hävda att just public service-kanalerna
            ska erbjuda program som täcker alla intresseområden.
          </note>
          <note>
            En väsentlig del i det nya public serviceuppdraget, såsom vi
            moderater definierar det, kommer att vara att etablera en nyskapande
            kraft i det svenska kultursamhället. Nya samarbetsformer mellan
            TV- eller radioföretag och läns- och stadsteatrar kommer att kunna
            vitalisera svensk teater.
          </note>
          <note>
            Vi anser också att helt nya organisationsformer bör skapas för
            Radiosymfonikerna, Radioteatern och
          </note>
          <note>
            SVT Drama. De har alla karaktär av nationella kulturinstitutioner
            och bör ges möjlighet att verka på samma villkor som t.ex. Operan
            eller Dramaten. Det skulle kunna skapa en motvikt mot den huvudstadsdominans
            som helt naturligt präglar kultursektorn och ge fler skattebetalare
            valuta för de pengar som man sätter av till kulturen.
          </note>
          <note>
            Vi vill också öka möjligheten för fristående kulturskapare, t.ex.
            kortfilmsproducenter, att nå en ny publik via public service-uppdraget.
          </note>
          <note>
            Fru talman! I många år har kulturutskottet uttalat sig för att
            public service-företagen måste ta hänsyn till de publikgrupper
            som har svårt att fullt ut se eller höra programmen. Vi ser i
            utskottets skrivningar en ökad förståelse för kravet att alltfler
            TV-program ska text-TV textas. Däremot är fortfarande, som Inger
          </note>
          <note>
            Davidson påpekade, ambitionsnivån när det gäller uppläst textremsa
            alltför lågt satt. Vi kräver i en reservation att regeringen skärper
            kraven och att i stället för att detta bör erbjudas under tillståndsperioden
            ska uppläst textremsa erbjudas. Den tekniska utvecklingen gör
            att detta inte är något orealistiskt krav.
          </note>
          <note>
            Fru talman! Sveriges Utbildningsradio, UR, är enligt vår uppfattning
            ett främmande inslag i public service-verksamheten. Vi vill att
            hela public seviceuppdraget inom SVT och SR ska präglas av folkbildningsambitioner
            och anser att de rena utbildningsprogrammen med fördel kan överlåtas
            åt fristående programföretag. I ett första skede vill vi att UR:s
            förlagsverksamhet avvecklas och att läromedel, i den mån de behövs
            för programverksamheten, ska upphandlas.
          </note>
          <note>
            Det kan, fru talman, inte ha undgått någon att
          </note>
          <note>
            Moderata samlingspartiet från början motsatte sig den statliga
            miljardsatsningen på ett markbundet nät för digitala TV-sändningar.
            SVT måste under överskådlig tid erbjuda analoga sändningar i marknätet.
            För de digitala sändningarna är kabel, satellit och bredband tekniskt
            jämförbara och ekonomiskt överlägsna. Att då belastas med dubbla
            sändningskostnader i marknätet är inte försvarbart. Att i stället,
            som vi hoppas, förtydliga sändningsvillkoren så att det framgår
            att de satellitoperatörer som önskar erbjuda sina tittare tillgång
            till SVT:s kanaler ska kunna göra detta utan kostnad, ger ett
            snabbare genomslag för den digitala tekniken.
          </note>
          <note>
            Vi avvisar också förslaget om ett särskilt distributionskonto,
            där framför allt SVT kommer att dra på sig en miljardstor låneskuld
            under många år framöver för att klara de dubbla sändningsteknikerna.
            Det är uppenbart att detta kommer att inverka menligt på verksamheten.
          </note>
          <note>
            Det finns med de lösningar som vi föreslagit ingen anledning
            att nu öka medelstilldelningen till de tre företagen och därmed
            inte heller att höja TV-avgiften.
          </note>
          <note>
            I detta sammanhang hör också vårt förslag om att sälja Teracom
            AB hemma. Ett upphävande av de facto-monopolet och ett uppdrag
            till public serviceföretagen att upphandla sändningstjänster i
            konkurrens skulle skapa ett öppnare etermedielandskap.
          </note>
          <note>
            Även de företag som ägnar sig åt att paketera digitala
          </note>
          <note>
            TV-program och tillhandahålla avkodningsutrustning skulle enligt
            vårt förslag privatiseras.
          </note>
          <note>
            Fru talman! Jag vill bara för fullständighetens skull påpeka
            att vi också står bakom en trepartireservation där vi efterlyser
            aktiva insatser från regeringen för att öka möjligheten för invånarna
            i de nordiska länderna att se varandras public service-utbud.
            I
          </note>
          <note>
            många år har arbetet med att åstadkomma de nödvändiga regeländringarna
            bedrivits utan att några egentliga framsteg gjorts.
          </note>
          <note>
            Det är ett beklämmande faktum att Sveriges Radios satsning på
            digitala sändningar, den s.k. DAB-
          </note>
          <note>
            radion, har misslyckats. Vi avvisar inte att en utvärdering görs,
            som regeringen föreslår, men vi vill redan nu peka på att en anledning
            till den dåliga uppslutningen från lyssnarna har varit att utbudet
            styrts av politiska regler. Den privata radion måste ges möjlighet
            att finnas med i den tekniska utvecklingen, liksom andra fristående
            intressenter. Vi pekar i en reservation på möjligheten att erbjuda
            invandrarföreningar chansen att producera nätradio, dvs. radiosändningar
            över
          </note>
          <note>
            Internet, och föreslår att det ska införas ett produktionsstöd
            för att underlätta detta. Under alla omständigheter kommer fortsatta
            sändningar med analog teknik att behövas under lång tid framöver.
          </note>
          <note>
            Public service-verksamhetens finansiering genom
          </note>
          <note>
            TV-avgifter har blivit alltmer föråldrad på grund av den tekniska
            utvecklingen. Jag har redan pekat på att vi vill att skattefinansiering
            ska utredas som ett bättre alternativ. En ekonomiskt närmast försumbar
            men ändå politiskt viktig finansieringsväg är den sponsring som
            framför allt SVT enligt nuvarande regler kan ägna sig åt. Granskningsnämndens
            utslag häromdagen där två program fälldes för otillåten sponsring
            visar att det finns en gråzon mellan sponsring och försäljning
            av visningsrätter. Regeringen måste snarast överväga att förtydliga
            sponsringsreglerna. Skulle det visa sig svårt att hitta ett hållbart
            regelverk måste alternativet vara att inte tillåta sponsring över
            huvud taget.
          </note>
          <note>
            När det slutligen gäller regeringens förslag om en fortsatt översyn
            av public service-verksamheten bör den överordnade målsättningen
            vara att lösa frågorna om företagens roll, självständighet, finansiering
            och organisation. Ola Karlsson kommer längre fram i denna debatt
            att redovisa de principer som vi anser ska vara vägledande i detta
            arbete. Slutligen yrkar jag bifall till reservation nr 1 under
            punkt 1.
          </note>
          <note type="speaker">
            Anf. 3 INGER DAVIDSON (kd) replik:
          </note>
          <note>
            Fru talman! Moderaterna vill ju ha ett väldigt smalt public service-utbud.
            Jag kan på ett sätt ha sympati för det. Då tänker man sig kanske
            att fördjupningen och kvaliteten kan bli ännu tydligare.
          </note>
          <note>
            Men nu visar ju forskare som följer utbudet både i public service-kanalerna
            och reklamkanalerna att om public service håller hög kvalitet
            på sin underhållning så påverkar det också utbudet i reklamkanalerna.
          </note>
          <note>
            Public service sätter alltså en viss standard. Det tycker jag
            är något väldigt positivt.
          </note>
          <note>
            Därför tror jag att det är viktigt att public service också sänder
            underhållningsprogram av hög kvalitet.
          </note>
          <note>
            Visst kan man ha synpunkter, inte minst personliga synpunkter,
            på vissa av de program som går. Men om inriktningen ändå är underhållning
            av hög kvalitet så bör det här finnas med. Hur ser Jan Backman
            på det här sambandet mellan reklamkanalerna och public service?
          </note>
          <note type="speaker">
            Anf. 4 JAN BACKMAN (m) replik:
          </note>
          <note>
            Fru talman! Över huvud taget tror jag att SVT genom att sända
            program av hög kvalitet, oberoende av genre, bidrar till att sätta
            en rimlig kvalitetsnivå som även de kommersiella kanalerna strävar
            efter att uppnå. Om det sedan går att göra de här exakta avvägningarna
            programtyp för programtyp vet jag inte, men man kan inte frånta
            ett företag alla kvalitetsambitioner bara för att det är kommersiellt,
            det tycker jag nog inte.
          </note>
          <note type="speaker">
            Anf. 5 INGER DAVIDSON (kd) replik:
          </note>
          <note>
            Fru talman! Nej det var inte på något sätt det jag gjorde. Det
            finns kvalitetsprogram även i de kommersiella kanalerna. Jag tycker
            ändå att den här forskningen är viktig att belysa eftersom Moderaterna
            så väldigt tydligt talar om ett smalt utbud där underhållningsprogrammen
            i stort sett försvinner. Är inte då också risken stor att publiken
            missar de fördjupande programmen och de andra program som kanske
            Jan
          </note>
          <note>
            Backman hellre vill att de ska se? Det är ju ändå så att även
            om man zappar har man preferenser för vissa av programmen.
          </note>
          <note>
            Kan alltså Moderaterna på intet sätt tänka sig att den bredd
            som finns i dag mellan fakta, fördjupning och underhållning kan
            få finnas kvar? Vi tycker att det är viktigt.
          </note>
          <note type="speaker">
            Anf. 6 JAN BACKMAN (m) replik:
          </note>
          <note>
            Fru talman! Det finns säkert mellanformer. Vi har ju sett hur
            SVT har försökt att göra underhållningsinslag i samhällsupplysande
            program för att den vägen åstadkomma en publik uppmärksamhet som
            man vill ha. Så snäva gränser kommer det inte att finnas i framtiden
            heller. Nog kommer man att kunna skratta även åt SVT:s program
            i Moderaternas public service-värld, det tror jag.
          </note>
          <note type="speaker">
            Anf. 7 CHARLOTTA L BJÄLKE-BRING (v):
          </note>
          <note>
            Fru talman! Till det här betänkandet har det fogats
          </note>
          <note>
            36 reservationer. Det tycker jag är rätt märkligt. Vad är det
            som är så konstigt med det? Det kanske ni undrar. Jo, det är för
            att propositionen arbetades fram av representanter för samtliga
            riksdagspartier. Den var så att säga redan kompromissad och klar
            när den lades fram på riksdagens bord. Vi var överens. Trots detta
            återfinner vi Moderaterna i hela 19 reservationer. Moderaterna
            hade två representanter med i gruppen, och ingen av dem reserverade
            sig där.
          </note>
          <note>
            Då kan man fråga sig: Hur kan man komma överens med Moderaterna
            i en utredning när det finns så stora skillnader i hur man ser
            på radio och TV i allmänhetens tjänst - så stor skillnad att man
            i utskottet reserverar sig i 19 reservationer? Villkoret som Moderaterna
            ställde var att redan under denna tillståndsperiod tillsätta en
            parlamentarisk kommitté som ska göra en översyn av public service-uppdraget
            och public service-företagens förutsättningar att uppfylla sitt
            uppdrag i en föränderlig mediesituation. Arbetet skulle vara klart
            i god tid före kommande tillståndsperiod.
          </note>
          <note>
            Det var deras villkor då. Nu har de andra villkor.
          </note>
          <note>
            Och vi sitter här med 36 reservationer trots att vi tidigare
            var överens. Inte heller Folkpartiet, Kristdemokraterna eller
            Centerpartiet verkar vara särskilt nöjda med avtalet. De har tolv,
            nio respektive sex reservationer.
          </note>
          <note>
            Fru talman! De nya villkor som Moderaterna för fram är bl.a.
            att public service-uppdraget måste koncentreras till att enbart
            vara ett komplement till övrigt medieutbud såväl innehållsligt
            som kvalitetsmässigt.
          </note>
          <note>
            Det ska vara ett mycket smalt, minimalt utbud. Jag tror att public
            service så sakteliga kommer att tyna bort om det blir en verklighet.
          </note>
          <note>
            Ett annat krav är att sälja ut Utbildningsradion.
          </note>
          <note>
            Man vill skrota 55 %-målet, och man vill inte att vi ska lägga
            oss i vilken omfattning egenproduktionen i bolagen ska ha. Man
            vill också korta avtalstiden m.m.
          </note>
          <note>
            Allt detta gäller det kommande tillståndsvillkoret -
          </note>
          <note>
            trots att vi tidigare var överens.
          </note>
          <note>
            Ni har alla hört vad den moderata representanten tidigare har
            sagt. Som jag ser det sågade Jan Backman totalt sina representanter
            i den föregående radiooch TV-beredningen. Jag anser att främst
            Moderaterna, Sveriges näst största parti, genom detta ökar på
            politikerföraktet. Först gör man upp i en utredning, sedan bryr
            man sig inte om detta och anmäler 19
          </note>
          <note>
            reservationer i utskottet.
          </note>
          <note>
            Jag tror att väljarna inser hur ofruktbar den politiska argumentationen
            är. Alltför ofta talar två eller flera politiker till varandra
            utan att höra, utan att försöka förstå vad den andre har att säga.
            Först gör man upp, sedan gör man ändå som man vill och bryr sig
            inte om det man tidigare har gjort upp om.
          </note>
          <note>
            Fru talman! För Vänsterpartiet är idén med public service, en
            radio och television i allmänhetens tjänst, att verksamheten ska
            tjäna det gemensammas bästa.
          </note>
          <note>
            Den ska stå fri gentemot olika politiska och ekonomiska maktsfärer
            och andra särintressen. Därav har vi inte heller enligt tillståndet
            någon reklam och väldigt begränsad sponsring.
          </note>
          <note>
            Man ska också eftersträva hög kvalitet i programutbudet. Programmen
            ska göras tillgängliga och begripliga för alla. Därför har vi
            målet att hälften av alla förstagångssända svenskproducerade program
            ska vara textade. Programmen ska vara folkbildande och kritiskt
            granskande och inge människor lust, kraft och förmåga att delta
            i samhälls- och kulturlivet.
          </note>
          <note>
            En radio och TV i allmänhetens tjänst har en skyldighet att ge
            utrymme för dem som annars har små möjligheter att göra sin röst
            hörd. Därför har alla tre programbolag en skyldighet att vara
            folkbildande.
          </note>
          <note>
            Public service-företagen ska i sina program rikta sig till alla
            människor i landet oavsett ålder, kön och etnisk eller kulturell
            tillhörighet. De ska spegla de olika gruppernas verklighet och
            möta deras respektive behov i ett programutbud med både bredd
            och djup, vilket är viktigt, annars är det ingen public service.
          </note>
          <note>
            Därför har vi också krav på en egenproduktion, och målet är 55
            %. Vi har också krav på att det ska vara en regional organisation.
            Dessa krav har vi därför att vi också ska kunna ställa krav på
            kvalitet och på att kompetensen upprätthålls, eftersom det krävs
            erfarenhet även för att ställa krav på externa programleverantörer.
            Det är viktigt att man därmed har en stor egen produktion.
          </note>
          <note>
            När det gäller särskilt nyheter, samhällsanalys och kulturutbud
            har tillståndet förtydligats. En ambition i fråga om detta tillstånd
            är att man ska arbeta interaktivt så att allmänheten inte bara
            bli mottagare av programmen utan även kan påverka innehållet.
            Och det kommer den nya tekniken, både vad gäller markbaserad digital
            TV och IT att ge stora möjligheter till.
          </note>
          <note>
            Vänsterpartiet har i detta fyraåriga tillståndsvillkor fått gehör
            för sin syn på hur public service - en radio och TV i allmänhetens
            tjänst - ska se ut.
          </note>
          <note>
            Tydligt är att främst moderaterna inte delar vår uppfattning
            och att de inte kan respektera den överenskommelse som partierna
            tidigare var överens om.
          </note>
          <note>
            Med deras 19 reservationer har de gjort klart att de inte vill
            lyssna och inte vill förstå. De har gjort klart att de har den
            sanna sanningen.
          </note>
          <note>
            Jag tillstyrker förslaget till de villkor och riktlinjer som
            ska gälla för de tre public service-företagen.
          </note>
          <note>
            Fru talman! Till sist vill jag säga några ord om reservation
            35 som Vänsterpartiet har gemensamt med
          </note>
          <note>
            Kristdemokraterna, Miljöpartiet, Centerpartiet och
          </note>
          <note>
            Folkpartiet och som i sig inte har att göra med själva tillståndsvillkoret.
            Vi vill ha en särskild utredning om mediers påverkan på barn och
            unga. Barn, särskilt unga flickor, har ökat sitt TV-tittande under
            senare år.
          </note>
          <note>
            Vi kan inte bortse från att detta påverkar deras referensramar
            och värderingar. Vi reservanter tycker att vi måste utreda dessa
            konsekvenser vidare och vad det kan komma att innebära att de
            tittar alltmer på bl.a. TV och hur det påverkar våra barn och
            unga.
          </note>
          <note>
            Hur ser deras bild av verkligheten ut, och vilken förmåga har
            de att analysera det utbud som finns i underhållning - såpor,
            våldsfilmer - men också i våldsinriktade datorspel och också den
            stora tillgång till t.ex. pornografi som finns på nätet. Vi anser
            att man måste ta ett samlat grepp om mediers påverkan på barnets
            utveckling både psykiskt och på annat sätt.
          </note>
          <note>
            Därför bör en sådan utredning göras.
          </note>
          <note>
            Jag yrkar bifall till reservation 35.
          </note>
          <note>
            Tack för er uppmärksamhet.
          </note>
          <note type="speaker">
            Anf. 8 JAN BACKMAN (m) replik:
          </note>
          <note>
            Fru talman! Det är intressant att Vänsterpartiet väljer att fokusera
            på de moderata reservationerna.
          </note>
          <note>
            Det kanske också är lite symtomatiskt att hon tillmäter uppgörelser
            i slutna rum så stor betydelse att de t.o.m. ska överordnas den
            offentliga debatten och den fria motionsrätten i riksdagen.
          </note>
          <note>
            Räkningen är rätt. Det totala antalet moderata reservationer
            är 19. Av dem handlar fem om finansieringen, som inte ingick i
            beredningsuppdraget, fem handlar om distributionsfrågor, en handlar
            om Teracom, som inte heller hörde hit, en handlar om textremsan,
            där vi har skärpt skrivningen från ett bör till ett skall, två
            handlar om decentralisering och utläggning, och där har även folkpartister,
            kristdemokrater och centerpartister reserverat sig, två handlar
            om UR, och en handlar om inriktningen på den kommande utredningen.
            Jag tycker att det är en felaktig beskrivning att säga att vi
            har desavouerat våra utredningsrepresentanter. Vi har vidareutvecklat
            deras tankar som de inte fick inte möjlighet att göra i slutet
            av beredningen.
          </note>
          <note>
            Anf. 9 CHARLOTTA L BJÄLKEBRING (v)
          </note>
          <note>
            replik:
          </note>
          <note>
            Fru talman! Jan Backman går här i försvar för sina
          </note>
          <note>
            19 reservationer. Jag tycker att om man hade tagit den föregående
            beredningen på fullaste allvar så skulle man ha bifogat särskilda
            yttranden för att ha med det i processen till den kommande beredningen
            som ska tillsättas redan under denna tillståndstid. Moderaterna
            har alla möjligheter att i den nya beredningen försöka få in de
            krav som de inte hade så stor framgång med i den tidigare beredningen.
            Men vi var överens. Vi verkligen vände och vred på alla våra argument.
            Och moderaterna var väldigt delaktiga i denna diskussion.
          </note>
          <note>
            Jag vill inte på något sätt förringa den offentliga debatt som
            vi nu har. Den är viktig. Det är det viktigaste av allt. Men det
            lades faktiskt ned väldigt mycket diskussioner i den tidigare
            beredningen också. Och det tycker inte jag att moderaterna har
            visat respekt för här i dag.
          </note>
          <note type="speaker">
            Anf. 10 BIRGITTA SELLÉN (c):
          </note>
          <note>
            Fru talman! Det betänkande som vi debatterar i kammaren i dag
            gäller en av de frågor som nog diskuteras mest av allt i vårt
            samhälle av gemene man.
          </note>
          <note>
            Det är ett lika kärt samtalsämne att tala om TV-
          </note>
          <note>
            program som man har sett som att tala om vädret. Det är därför
            intressant men också beklämmande att ta del av den forskningsrapport
            som medieprofessor Kent
          </note>
          <note>
            Asp presenterade i DN i går. Den rapporten visar att andelen
            som tittar på SVT:s program har minskat stort bara under de senaste
            tre åren från 48 % till
          </note>
          <note>
            38 %. SVT visar för få bra underhållningsprogram och för få bra
            faktaprogram, och tittarna går därför över till de kommersiella
            TV-kanalerna. Med tanke på att vårt land består av mycket glesbygd
            där medborgare på vissa orter inte kan se annat än TV 1 och
          </note>
          <note>
            TV 2 med acceptabel bild, om de inte skaffar paraboler, så är
            det tråkigt att medborgarna anser att kvaliteten är för låg på
            SVT:s program. Kvalitetskraven står dock i centrum i den proposition
            som ligger till grund för dagens debatt. Och eftersom samstämmigheten
            mellan alla partier var stor under beredningen, så hoppas jag
            att vi får en kvalitetshöjning av programmen och att tittarna
            därför återvänder.
          </note>
          <note>
            Jag tror att vi alla här i kammaren är överens om att alla människor
            har lika värde. För funktionshindrade finns dock mycket att göra
            innan vi kan slå oss för bröstet och säga att vi har ett samhälle
            som är lika för alla.
          </note>
          <note>
            I utskottet har vi under beredningen av ärendet om radio och
            TV i allmänhetens tjänst lyckats komma en bit på väg genom att
            vi har fattat ett enhälligt beslut om att minst 50 % av SVT:s
            svenska programutbud ska vara textat innan avtalsperioden är slut.
            Jag tycker att det är glädjande att vi har fattat det beslutet
            i utskottet.
          </note>
          <note>
            I propositionen föreslås att personer med funktionshinder successivt
            ska ges ökade möjligheter att ta del av nyheter, information och
            underhållning via radio och TV. Inget sägs där om debattprogram.
            Förhoppningsvis är det en miss, men den är nog så beklaglig. Jag
            förutsätter att regeringen även avser debattprogram. Dessa är
            oerhört viktiga även för hörselskadade. Alla ska kunna ta del
            av dem vid första visningen i TV. Det är dagen efter TV-debatterna
            som folk diskuterar vad de har hört på TV, och då ska även hörselskadade
            ha möjlighet att delta i diskussionen. De ska inte behöva vänta
            tills den textade reprisen kommer flera dagar senare. Vid det
            laget har vi hörande redan förträngt debattprogrammet för något
            nytt som vi har hört.
          </note>
          <note>
            Beträffande synskadades möjligheter att ta del av
          </note>
          <note>
            TV-program är det hjälpmedel på gång, bl.a. Voxit, som är ett
            slags "prator", dvs. en pratande apparat som beskriver det som
            visas. Detta hjälpmedel måste snabbt kunna erbjudas med rimliga
            villkor från hjälpmedelscentralerna runtom i landet. Det är viktigt
            att de synskadade får denna möjlighet. Det är många gånger så
            att hjälpmedelscentralerna hjälper gravt synskadade, men vi har
            också många med synsvagheter som kanske inte får denna hjälp från
            hjälpmedelscentraler, men som ändå behöver kunna ta del av textremsor,
            osv. Därför är det viktigt att man snabbar på denna möjlighet.
          </note>
          <note>
            Bakgrundsljud vid olika referat är andra störande moment som
            flera talare före mig har tagit upp och som är besvärligt för
            personer med hörselnedsättningar. Ibland är det naturligtvis oundvikligt
            med bakgrundsljud, men det bör inte läggas in som speciella effekter
            samtidigt som man ska lyssna till reportage eller debatter. I
            vårt land finns det cirka en miljon med hörselnedsättningar.
          </note>
          <note>
            Fru talman! En annan fråga som jag vill lyfta är våldet som visas
            i TV. Public service har visserligen den policyn att inte visa
            våld före kl. 21 vare sig i nyhetssändningar eller underhållningsprogram.
            Men det visas väldigt mycket våld inte minst i barnprogram. Det
            är då på tid före kl. 21. Det visas i tecknade filmer och i program
            med animerade dockor. Barnprogrammen blir våldsammare, och barnen
            blir inskolade i att se våldet som en kul grej.
          </note>
          <note>
            För mig och Centerpartiet är det ett felaktigt sätt att skola
            in våra ungdomar i hur samhället fungerar.
          </note>
          <note>
            Ser man våldsfilmer där en person sparkas tio gånger och denna
            person sedan reser sig som om ingeting har hänt är det lätt för
            barn och ungdomar att tro att det fungerar så även i verkliga
            livet.
          </note>
          <note>
            Program med våldsscener bör vi slippa se i public service-kanalerna.
            Sådana program kan de kommersiella behålla för sig själva. Public
            service-kanalernas programutbud bör i stället förmedla god kultur
            som stärker människornas självkänsla och som pekar på goda exempel
            och inte på våld. Vi har en reservation där - reservation 45 -
            som Charlotta Bjälkebring pratade ganska mycket om tidigare.
          </note>
          <note>
            En annan fråga som jag vill lyfta är gudstjänstprogram i TV.
            Det är gammal god kultur att erbjuda människor möjlighet att ta
            del av gudstjänster i TV på söndagar, och den möjligheten bör
            kvarstå. De behöver inte ligga på en fast tid, men de bör ligga
            på söndagar så att de människor som vill ta del av gudstjänstprogram
            har den möjligheten.
          </note>
          <note>
            Nordiskt TV-samarbete är en annan fråga som är viktig. Vi behöver
            stärka det nordiska samarbetet i många frågor, och då är det naturligt
            att vi även har ett gott samarbete inom TV-utbudet. Regeringen
            bör därför lägga fram förslag som leder till att de nordiska ländernas
            public service-kanaler kan ses i alla de nordiska länderna.
          </note>
          <note>
            Att arbeta för ökad mångfald är inte bara frågan om att motverka
            koncentration utan också om att stimulera nya aktörer att producera
            och förmedla information. Bra exempel på det är öppna kanalerna,
            dvs. oberoende och icke kommersiella lokala stationer som sänder
            i huvudsak samhällsinformation, utbildning och kultur. Politiken
            bör inriktas på att ta till vara den tekniska utvecklingen för
            att förbättra villkoren för dessa och andra nya medier.
          </note>
          <note>
            Fru talman! Centerpartiet tycker att det är väldigt bra att det
            sägs i propositionen att 55 % av alla program ska produceras utanför
            storstäderna. Det är bra att hela landet speglas i nyheter och
            andra samhällsprogram. Men beträffande den indexuppräkning på
          </note>
          <note>
            2 % som föreslagits är jag dock lite orolig. Det täcker inte
            löneuppräkningarna, och följden blir att lokalstationerna kommer
            att tvingas säga upp personal för att få ekonomin att gå ihop.
            Jag hoppas att kulturministern har några kommentarer till det
            och att jag får möjlighet att ställa frågan till henne när hon
            kommer till debatten.
          </note>
          <note>
            Lokalradiostationerna skulle också behöva ökade resurser för
            att producera bra program av hög kvalitet men också för att anställa
            journalister som är duktiga på webbsidor. Det är viktigt för alla
            medborgares möjlighet att ta del av vad som händer. För mig som
            jobbar här i Stockholm, t.ex., är det bra att kunna läsa på webbsidan
            vad som har hänt, men det är inte minst bra för hörselskadade
            som inte kan lyssna till radion.
          </note>
          <note>
            De har också rätt att få veta vad som händer.
          </note>
          <note>
            Sist men inte minst: Den snabba utvecklingen inom hela telekommunikationsområdet
            och främst informationstekniken öppnar nya möjligheter för människor
            att ta emot och distribuera information.
          </note>
          <note>
            Genom den globala marknad som man kan välja från blir det möjligt
            för individen att sätta samman ett helt individuellt mediepaket,
            där lokala nyheter hämtas från en källa, inrikesnyheterna från
            en annan och utrikesnyheterna från ytterligare några källor.
          </note>
          <note>
            De sociala och demokratiska frågorna behöver uppmärksammas i
            samband med denna medieutveckling. Inte minst bör forskning initieras,
            och en offentlig debatt om den framtida medielandskapet behöver
            stimuleras.
          </note>
          <note>
            Fru talman! Jag yrkar bifall till reservation 36 under punkt
            46. Jag står givetvis bakom alla Centerpartiets reservationer,
            men för att vinna tid yrkar jag bifall bara till reservation 36.
          </note>
          <note type="speaker">
            Anf. 11 LENNART KOLLMATS (fp):
          </note>
          <note>
            Fru talman! Detta är ett ärende som berör oss alla, för visst
            är det så att vi alla varje dag tar del av antingen radio eller
            TV eller både-och. Enligt en färsk statistik tillbringar vi i
            snitt två timmar per dag framför TV:n och ett antal timmar i sällskap
            med radion, ibland slölyssnande och ibland mer aktivt lyssnande.
          </note>
          <note>
            Medietiden ökar hela tiden i våra liv.
          </note>
          <note>
            Sedan har vi väldigt olika program som vi tar del av. Det är
            då det börjar bli intressant, och det är det som detta betänkande
            handlar om. Vår radio- och
          </note>
          <note>
            TV-struktur var länge synnerligen enahanda. Riksdagens socialistiska
            majoritet gjorde länge allt vad den kunde för att hindra konkurrens
            och alternativ. Det var för väl att det så småningom kom en regering
            som kunde ta loven av monopolen.
          </note>
          <note>
            Nu tycks det delvis som att man hakar sig fast vid
          </note>
          <note>
            TV-licensen som om det inte händer något. Det känns som att man
            inte vill se att det som händer verkligen händer. Det var likadant
            med reklamen i TV. Man ville från den dåvarande majoriteten inte
            se det som hände och vad det innebar - utlandsbaserade TV-
          </note>
          <note>
            företag som kunde nå svenska hushåll - utan försökte hålla fast
            vid monopol och förbud i det längsta. Jag ska återkomma till TV-licensen
            lite senare.
          </note>
          <note>
            Nu är möjligheterna om inte oändliga så i varje fall stora till
            variationer och konkurrens. Det ställer stora krav på de uppdrag
            som vi ska ge för de kommande åren. I och för sig ville vi bara
            ha tre år, men jag inser att beslutet med stor sannolikhet blir
            fyra.
          </note>
          <note>
            Det finns de som tror att vi i Folkpartiet för att vi vill ha
            konkurrens, etc., är negativa till public service, men det är
            precis tvärtom. Vi tror att konkurrens utvecklar kvaliteten. Nu
            kan det finnas enstaka exempel som jävar det påståendet, t.ex.
            hur man konkurrerar med frågeprogram, men som helhet och som princip
            är konkurrens för oss kvalitetspådrivande. Vi är ytterligt angelägna
            om att public service-funktionen fungerar och fungerar väl.
          </note>
          <note>
            Detta begrepp används på många olika sätt. En definition är en
            radio och TV i allmänhetens tjänst, men det kan ha så olika innebörd.
            Handlar det om att alla ska få vad de vill? Det torde vara en
            omöjlighet.
          </note>
          <note>
            Då får vi se om det finns något annat. Jag tror inte att det
            här begreppet låter sig definieras med några få ord utan behöver
            en längre förklaring. Tillgänglighet för funktionshindrade är
            en del av definitionen, och det återkommer jag snart till. Produktion
            av program för minoritetsgrupper är en annan del. Ansvar för kulturprogram,
            för bildning och för det svenska språket är andra delar. Den stora
            frågan är ju det som redan har kommit upp i replikskifte som handlar
            om bred underhållning. Jag inser värdet för både SVT och SR av
            att också sända bred underhållning, populära sportevenemang m.m.
            även om det kostar en hel del, men jag blir lite orolig om man
            alltför mycket sneglar på hur tittarsiffrorna utvecklas.
          </note>
          <note>
            Det är en självklarhet att andelen tittartimmar minskar med ökad
            konkurrens. Det är inte så många år sedan man hade 100 %. Det
            fanns ju inget alternativ. Nu har siffrorna sjunkit, som Birgitta
            Sellén tog upp, från 48 till 38 % på tre år. En del av den minskningen
            hör givetvis ihop med ökad konkurrens. Sedan spekuleras det en
            del om det också hör ihop med de återkommande ledningskriserna,
            men det är ju svårt att uttala sig om direkta eller indirekta
            konsekvenser av det. Bra är de naturligtvis inte, och en from
            förhoppning är väl att man finner en vettig lösning så snart som
            möjligt. Men jag ska gå tillbaka till det här med tittarsiffrorna.
            Min slutsats är att man, om man uppfyller public service-kraven
            och bl.a. därmed visar smala program, givetvis tappar tittare.
            Det ligger i sakens natur. Jag tror att en enkel definition av
            smala program är att få ser dem. Är det många som ser programmen
            är de inte längre smala. Det säger sig självt.
          </note>
          <note>
            Sedan ska jag gå över till funktionshindrades möjligheter att
            ta del av public service och SVT:s,
          </note>
          <note>
            SR:s och UR:s program. Det är glädjande att notera med vilken
            energi som kulturutskottet och dessförinnan partierna har tagit
            sig an de här frågorna kring funktionshindrade så att de i stor
            utsträckning ska kunna tillgodogöra sig radions och TV:ns sändningar.
          </note>
          <note>
            Vi har en framtida utveckling i sikte genom digitalisering som
            skapar nya möjligheter, men eftersom det tar ett antal år finns
            det åtgärder som kan genomföras redan nu. Inger Davidson tog upp
            frågan om textade program t.ex. En annan punkt gäller bakgrundsljuden,
            som inte sällan är så störande att många hörselskadade missar
            budskapet. Då försvarar man bakgrundsljudet med uttryck som "konstnärlighet"
          </note>
          <note>
            och "autenticitet". Det är ibland tydligen viktigare med detta
            än att även hörselskadade ska kunna höra.
          </note>
          <note>
            Det påminner mig om alla de föredragshållare som inte vill använda
            mikrofon. Jag undrar då alltid om någon över huvud taget behöver
            höra föredraget eftersom det inte är till för alla. Men jag är
            glad över att utskottet har enats i den här frågan och så tydligt
            markerar kraven på både SVT och SR. Tyvärr kom vi inte lika långt
            när det gällde teckenspråksutbudet. Det är ändå så att man har
            ett särskilt ansvar för att döva och hörselskadade ska få ett
            ökat utbud av information och kultur via teckenspråkliga program.
            Sändningstiden för år 2000 uppgick till 1 timme och 25
          </note>
          <note>
            minuter per vecka. Ni hörde inte fel. Det är alltså mindre än
            en och en halv timme av 168 timmar, eller vad det är, som finns
            tillgängliga under en vecka. Det är inte så konstigt att vi från
            Folkpartiet anser att det antalet timmar kan utökas och ska utökas,
            och våra krav innebär en fördubbling under kommande tillståndsperiod.
            En fördubbling skulle då innebära uppemot tre timmar per vecka.
          </note>
          <note>
            Ytterligare en insats för funktionshindrade är s.k.
          </note>
          <note>
            syntolkning som innebär att det ges en muntlig beskrivning av
            händelseförloppet för den som är synskadad. I det analoga systemet
            kräver det en egen frekvens, och det finns i dag inga praktiska
            möjligheter att genomföra det. Men när den digitala tekniken mer
            frekvent har tagits i anspråk anser vi att man ska göra försök
            och också genomföra syntolkning.
          </note>
          <note>
            Sedan gäller det TV-licensen. TV-avgiften fungerar hyfsat väl
            under överskådlig tid som finansiering av public service. Det
            sade kulturminister Marita
          </note>
          <note>
            Ulvskog när hon presenterade regeringens proposition torsdagen
            den 22 mars.
          </note>
          <note>
            Vi i Folkpartiet tycker att TV-licensen är föråldrad. Vi anser
            att det är märkligt att teknikutvecklingen i det avseendet inte
            får större återspegling i det nya avtalet. Det är ändå så att
            det redan finns möjligheter att ta del av en del av TV-utbudet
            via dator. I sinom tid finns det en mängd andra möjligheter. Hur
            blir det då? Ska det bli en registrering även när man köper en
            dator och en licensavgift på den, precis som när man köper en
            TV? Det är självklart inte möjligt. Därför borde man ta tag i
            den här frågan kraftfullt redan nu.
          </note>
          <note>
            Vi måste ha ett regelverk som är teknikneutralt. Jag är medveten
            om att det här inte kan genomföras inom ett år, men det borde
            åtminstone finnas en mer påtaglig avisering om en förändring.
            Visserligen finns det en utredning tillsatt, om jag är rätt underrättad,
            för att se över avgiftsformen, men kulturministerns uttalande
            tyder på att någon större vilja till förändring inte finns. Hur
            ska man annars tyda uttrycket "överskådlig tid"? Det kanske kan
            vara bra att få en definition av det så småningom. Ett slopande
            av TV-licensen skulle också innebära att vi slipper en kontrollfunktion
            genom att Radiotjänst i Kiruna kan upphöra.
          </note>
          <note>
            Bara i och med det görs en besparing på ungefär 140
          </note>
          <note>
            miljoner per år som kan användas till programverksamhet. Det
            är väl ingen som skulle sakna den där platsuppräkningen, som kommer
            då och då och som talar om var det blir skärpt avgiftskontroll.
            I avvaktan på slopande av licensen och ett annat finansieringssystem
            är vårt förslag nu att man inte höjer nuvarande licens.
          </note>
          <note>
            När ett nytt tillstånd ska ges är det lätt att försöka styra
            i detaljer. Många gånger kommer man faktiskt på sig själv med
            att tänka att man skulle vilja ha det på ett visst sätt. Samtidigt
            finns det naturligtvis ett värde i att låta dem som är professionella
            på området ha en stor frihet. Det är inte bra med en stark politisk
            styrning av det som ska vara oberoende. Det finns många avskräckande
            exempel på det i vår omvärld.
          </note>
          <note>
            En detaljstyrning som vi då reagerar mot i det här förslaget
            är att minst 55 % av allmänproduktionen ska göras utanför Stockholm.
            Att vi går emot det är ingen uppmaning till centralisering, utan
            jag ser det som viktigast att programmen speglar hela Sverige.
            Den här siffran 55 % tycks ibland få egendomliga konsekvenser
            genom att man för att uppnå det direktivet forslar i väg ett antal
            stockholmare utanför tullarna för att göra programmen där. Jag
            tycker att det skulle vara intressant med en mer allmänt hållen
            formulering och sedan, givetvis, en noggrann uppföljning av hur
            riktlinjerna om speglingen av hela Sverige efterlevs. Siffran
            55 % får för mig annars kanske ett slags arbetsmarknadspolitisk
            prägel, och det är ju programinnehållet som är det väsentliga
            i det här avseendet.
          </note>
          <note>
            En annan del inom det här avsnittet gäller riktlinjerna för utomståendes
            medverkan i programproduktionen. Det kan inte vara rimligt att
            statsmakten ska styra programbolagen på det sättet. Jag tror också
            att den här pekfingervisningen får till följd att man minskar
            utomstående programföretags medverkan.
          </note>
          <note>
            Det kan naturligtvis ha en förödande effekt på ett antal fristående
            mindre programbolag, och det ska inte vara statens uppgift att
            gå fram med pekpinnar till företagsledningarna inom det här området.
          </note>
          <note>
            Jag sade att man ibland kommer på sig själv med att vilja detaljstyra,
            och politik är ju möjligheternas konst. Efter att ha predikat
            mot detaljstyrning måste jag ändå ta upp det här med gudstjänsterna.
            Jag är väl medveten om att riksdagen inte ska gå in i detaljerna
            i programsammansättningen, men det finns ändå en del som har fått
            många att reagera. Det gäller det här med gudstjänsterna och den
            aviserade neddragningen av dem. Jag tror att det kom som en överraskning
            att det blev en så negativ reaktion mot det förslaget. Jag måste
            säga att jag har förståelse för den negativa reaktionen. Inte
            minst gäller det dem som inte har möjlighet att ta sig till kyrkorna
            - både Inger Davidson och Birgitta Sellén har tagit upp och visat
            på det här. De har i långliga tider haft radio och TV som sin
            möjlighet att uppleva gudstjänsten.
          </note>
          <note>
            Vi har från riksdagens kristna grupps styrelse skrivit ett öppet
            brev undertecknat av samtliga partier som finns representerade
            i kammaren. Vi har sedan också haft en överläggning med religionsradions
            representant och fått utbyta argument om det här i positiv anda.
            Svaret var väl ungefär det som var förväntat, nämligen att det
            är brist på pengar. Men jag menar att det samtidigt torde handla
            om prioritering inom koncernen.
          </note>
          <note>
            Vi har i en reservation tillsammans med Kristdemokraterna och
            Centern utvecklat de här synpunkterna. Även om den avslås hoppas
            jag att man inom
          </note>
          <note>
            SVT och SR tar till sig både vår och många andras kritik mot
            att det dras ned på de här programmen.
          </note>
          <note>
            Slutligen: Jag vet inte hur länge det har kommit propåer om tillgång
            till TV-program från och till våra nordiska grannländer - inte
            för oss här i Riksdagshuset utan för de nordiska folken, för att
            kunna se varandras program. Jag gissar att den här frågan kommer
            upp vid i stort sett varje session med Nordiska rådet, och därtill
            kommer alla interpellationer och frågor här i kammaren. Jag undrar:
            Är det så omöjligt att komma fram på det här området? Jag ställer
            den frågan till socialdemokraterna och hoppas att antingen Åke
          </note>
          <note>
            Gustavsson eller kulturministern tar upp detta senare.
          </note>
          <note>
            Finns det verkligen vilja att lösa frågan, eller ska den dras
            ännu längre i långbänk med olika skäl till att inte finna framkomliga
            vägar? TV har en god förmåga att hjälpa till med förståelse, både
            språkligt och kulturellt. Men för att det ska gälla inom Norden
            är en av förutsättningarna att det går att se varandras program,
            och det inte bara alldeles utmed gränserna.
          </note>
          <note>
            Fru talman! Jag står givetvis bakom alla de reservationer vi
            har i det här betänkandet. Hur många de var har Charlotta Bjälkebring
            nogsamt berättat. För tids vinnande yrkar jag dock bifall bara
            till reservationerna 17 och 29.
          </note>
          <note type="speaker">
            Anf. 12 CHARLOTTA L BJÄLKE-BRING (v) replik:
          </note>
          <note>
            Fru talman! Lennart Kollmats lyfter fram frågan om oberoende.
            För mig är det väldigt viktigt att public service är både publicistiskt
            och ekonomiskt oberoende gentemot staten. Samtidigt säger Lennart
          </note>
          <note>
            Kollmats att licensavgiften är väldigt omodern och bör avskaffas.
            Min fråga blir då: På vilket sätt ska public service finansieras
            i framtiden?
          </note>
          <note type="speaker">
            Anf. 13 LENNART KOLLMATS (fp) replik:
          </note>
          <note>
            Fru talman! Tack för att Charlotta Bjälkebring ställde den frågan,
            som jag inte tog upp i mitt anförande. Det är ett ganska långt
            svar som krävs. Vi vill inte heller ha en skattefinansiering.
            Vi är lite oroliga för den eventuella politiska styrning som kan
            komma, och jag är lika angelägen som Charlotta Bjälkebring om
            oberoendet. Vi föreslår, och det finns i en av våra reservationer,
            fem fristående fonder som ska arbeta med att köpa upp public service-program.
            Sedan kan olika kanaler, reklamfria kanaler men också de kommersiella
            kanalerna, göra public service-program. Det är i oerhörd korthet
            det förslag vi har, med en finansiering som är oberoende av skatten
            - och också oberoende av TV-licensen. Som vi hörde här tidigare
            är det ju i dag uppemot 10 % som skolkar från TV-licensen.
          </note>
          <note type="speaker">
            Anf. 14 CHARLOTTA L BJÄLKE-BRING (v) replik:
          </note>
          <note>
            Fru talman! Jag tror nog att det system som Folkpartiet förespråkar
            också kan få väldigt stora problem.
          </note>
          <note>
            I och för sig kan det TV-licenssystem som vi i dag har ses som
            lite omodernt, men jag tror ändå att vi bör försöka uppmuntra
            och motivera de licensskolkare som i dag finns, 7-10 %, att betala.
            Vi måste få folk att inse att det är viktigt att betala sin TV-licens
            för att få det här breda utbudet som står fritt och oberoende,
            både publicistiskt och ekonomiskt, från staten.
          </note>
          <note>
            Jag hoppas att vi även i framtiden ska kunna ha kvar den här
            finansieringen.
          </note>
          <note type="speaker">
            Anf. 15 LENNART KOLLMATS (fp) replik:
          </note>
          <note>
            Fru talman! Jag delar Charlotta Bjälkebrings uppfattning: Så
            länge TV-licensen finns hoppas jag också att så många som möjligt
            betalar den. Men jag tror att med den teknikutveckling vi har
            blir det allt färre som betalar. Man hittar andra vägar att se
            TV-
          </note>
          <note>
            programmen. Det här systemet är ju väldigt beroende av den teknik
            vi har och TV-apparaten som sådan.
          </note>
          <note>
            Registreringen inför TV-licensbetalande sker ju när man köper
            TV:n. Men hur gör man då med alla som ser TV via datorn, t.ex.?
            Där är det ju inte möjligt att ha sådana registreringar. Jag tycker
            att teknikutvecklingen springer ifrån TV-licensen som institution.
          </note>
          <note type="speaker">
            Anf. 16 EWA LARSSON (mp):
          </note>
          <note>
            Fru talman! I en demokrati är det viktigt att opinions- och åsiktsbildningen
            är fri. Det här förutsätter att de medier som sprider information
            kan göra det på ett kritiskt och allsidigt sätt, att alla åsikter
            kan komma till uttryck och att informationen inte underkastas
            kommersiella krav. Public services roll i en alltmer fragmentiserad
            värld ökar i betydelse. När det kommersiella utbudet av lättillgängliga
            förklaringar och förenklingar av verkligheten vräks över oss behöver
            vi alternativ som ger bakgrund, fördjupning och analys. Den nyhetsförmedling
            som public service står för ska därför kännetecknas av både djup
            och bredd och få lov att ta den tid i anspråk som krävs för att
            en kritisk reflexion och ett analytiskt perspektiv ska kunna utvecklas.
          </note>
          <note>
            Public services kulturansvar bör också öka. I propositionen sägs
            nu att det utländska programutbudet ska spegla olika kulturkretsar
            och i större omfattning än i dag innehålla program från olika
            delar av världen. Även samarbetet med landets olika kulturinstitutioner
            ska öka. Kulturnyheter har vi fått, både i
          </note>
          <note>
            Sveriges Radio och i Sveriges Television. Dock anses de inte
            så viktiga att det finns ekonomi på Sveriges
          </note>
          <note>
            Television för att sända dem under sommaren, trots att propositionen
            säger att kulturansvaret ska vara ett prioriterat område i public
            service-uppdraget.
          </note>
          <note>
            Den internationella bevakningen behöver fördjupas och nyanseras,
            inte förenklas och utarmas. Här vill jag också påminna om att
            en kompetent och allsidig nyhetsbevakning i allra högsta grad
            är en demokratifråga, en mänsklig rättighet. Den typ av skvallerpress
            som utvecklas i England m.fl. länder bör därför inte smitta av
            sig till vår nyhetsbevakning. Snabba, förenklade budskap är lika
            nedbrytande för det demokratiska intellektet som flottig, näringsfattig
            fast food är för kroppen.
          </note>
          <note>
            Miljöpartiet såg med stor oro på likriktningen mellan de två
            separata nyhetskanalerna i allmäntelevisionen, som successivt
            ökade under tidigare omorganisation. I nu gällande avtal - för
            vi har ju inte tagit dagens beslut ännu - mellan public service-företagen
            och staten står att det även fortsättningsvis ska finnas två separata
            nyhetsredaktioner inom Sveriges Television. Med "separat" torde
            menas fristående, enskild. I
          </note>
          <note>
            dagens utbud förekommer samma inslag alltsomoftast. Det här anser
            vi inte överensstämmer med gällande avtal. När jag anmälde SVT
            till Granskningsnämnden för just brott mot gällande avtal visade
            det sig att Granskningsnämnden inte kunde granska anmälan därför
            att kravet på separat sändning inte fanns inskrivet i sändningstillståndet.
          </note>
          <note>
            Nu säger SVT självt att det inte finns fog för påståendet att
            Aktuellt och Rapport skulle vara alltför lika - vadå alltför lika?
            Och hur kommer dagens verklighet att överensstämma med det nya
            avtal som vi kommer att besluta om här i eftermiddag? I propositionen
            står det att det är av stor vikt att den nya organisationen med
            en central nyhets-desk inte ska leda till att de redaktionella
            bedömningarna centraliseras. Men samma nyhetsinslag visas fortfarande
            i
          </note>
          <note>
            Aktuellt och Rapport. Vidare sägs att förekomsten av flera nyhetsredaktioner
            - de är ju fler än två i dag -
          </note>
          <note>
            ska innebära att förutsättningarna för variation garanteras beträffande
            urvalet av nyheter. Men för SVT
          </note>
          <note>
            räcker det tydligen med att de inte är "alltför" lika.
          </note>
          <note>
            Under kommande tillståndsperiod kommer
          </note>
          <note>
            Granskningsnämnden att följa och utvärdera hur förändringarna
            inom nyhetsorganisationen påverkar mångfalden i nyhetsutbudet.
            Jag tycker även att styrelsen borde ta sig en allvarlig funderare
            på hur fortsättningen på denna dystra lek med ord ska kunna leda
            till att vi åter får olika nyhetsrapporteringar som det är värt
            att se på.
          </note>
          <note>
            Den snabba utvecklingen inom medievärlden innebär också att public
            services roll ständigt bör prövas. Radions betydelse framöver
            kommer med all sannolikhet att öka, som en motreaktion på alla
            bilder som ständigt flimrar förbi. Även Utbildningsradions roll
            som folkbildare kommer att öka. Därför är det extra viktigt att
            öppna för fristående bedömare att analysera och granska verksamheten.
            I propositionen sägs också att offentlig debatt bör stimuleras
            av programbolagen själva och att ett fortsatt utredande av public
            service behövs. Hur ska statens ansvar för broadcasting se ut
            framöver? Ska det finnas sanktionsmöjligheter för annat än sponsring
            och reklam?
          </note>
          <note>
            Hur ska framtida finansiering se ut när vi stänger av det analoga
            nätet och medierna smälter samman alltmer?
          </note>
          <note>
            Ibland krävs det lite mer tydlighet i propositionsskrivandet
            om resultatet ska kunna mätas och granskas.
          </note>
          <note>
            Kulturutskottet har t.ex. valt att under rubriken
          </note>
          <note>
            Tillgänglighet för funktionshindrade komma med en konkretisering.
            Här säger propositionen att andelen textade program av det totala
            rikssända utbudet med svenskt ursprung ska öka påtagligt. Utskottet
            har valt att tolka det som att minst hälften av förstagångssända
            program med svenskt innehåll ska textas under kommande tillståndsperiod.
            Minst hälften är mätbart, och det finns nu möjlighet för Granskningsnämnden
            att granska.
          </note>
          <note>
            Jag går nu över till övriga motioner.
          </note>
          <note>
            Barn mellan tre och åtta år umgås med någon form av medier 2
            timmar och 42 minuter per dag.
          </note>
          <note>
            Tyvärr står inte Sveriges Radio, Sveriges Television och UR för
            det dominerande inslaget. Här krävs kraftfulla insatser för att
            producera svenska barnprogram med hög klass. Jag ser med oro på
            hur TV-
          </note>
          <note>
            mediet köper in alltfler tecknade nonsens- och våldsserier och
            förser dem med svenska röster.
          </note>
          <note>
            Det är under uppväxten vi skaffar oss de flesta av våra referenser
            och värderingar, utforskar verkligheten och gör en bild av hur
            den ser ut och hur den fungerar. Barndomsåren är en känslig tid.
            Upplevelser vi har formar oss och bestämmer hur vi ska handskas
            med situationer och möten som vuxna.
          </note>
          <note>
            Nutidens barn möter information och får upplevelser på helt andra
            sätt än de som var barn för 10 och 30 år sedan. Televisionens
            explosionsartade utveckling med ständigt fler kanaler och ett
            alltmer avancerat innehåll har gått hand i hand med informationsteknologins
            utbud av snabbare kommunikationer, nya inlärningsmöjligheter,
            spel och större och mer komplexa vägar att söka information.
          </note>
          <note>
            Att den tekniska utvecklingen går framåt är bra i sig. Yttrandefrihet
            och demokrati stärks av att det blir lättare att söka information
            och sprida åsikter. Samtidigt bör vi fråga oss vad utvecklingen
            på medieområdet betyder för dem som är barn och unga i dag, vad
            medieutvecklingen gör med deras bild av verkligheten och deras
            förmåga att analysera den. Vi måste också fråga oss vad det innebär
            att växa upp med våldsinriktade dataspel, ett gigantiskt TV-utbud
            dygnet runt och ögonblicklig tillgång till den stora gryta av
            information som finns hopblandad på Internet, där våld, pornografi,
            rasistpropaganda utgör en mindre men obehaglig del av helheten.
            När det mediala utrymmet växer finns det större möjlighet att
            inom det skapa slutna rum, dit debatt och kritisk granskning aldrig
            når.
          </note>
          <note>
            Vi saknar också kunskap om vad den förändrade användningen av
            kroppen gör med vår hälsa. Det som noterats är att antalet överviktiga
            barn ökar. Forskare börjar slå larm om skelettskador och motoriska
            rubbningar.
          </note>
          <note>
            Det finns sex områden som behöver diskuteras.
          </note>
          <note>
            Det är televisionens utveckling, dataspelen, Internet, det skrivna
            språket, videogram och film. Det behövs mer av både debatt och
            forskning om det nya medielandskapet. Därför är det hög tid att
            ge en helhetssyn av den kunskap som finns i Sverige och internationellt
            i dag. En utredning behöver tillsättas för att ta ett samlat grepp
            om alla de mediala situationer som barn utsätts för och deras
            påverkan på barnets utveckling, psykiskt såväl som fysiskt. Därför
            yrkar jag bifall till
          </note>
          <note>
            Miljöpartiets reservation 35 under punkt 45, vilket för övrigt
            alla andra partier gör utom Socialdemokraterna och Moderaterna.
            Men vi har ju ingen mittenregering.
          </note>
          <note>
            Till nästa reservation. Den enda icke kommersiella TV-produktionen
            är i dag Öppna kanalen. Den erhåller inte något statligt stöd.
            Drygt en miljon människor har i dag tillgång till Öppna kanalen
            och kan bl.a. se direktsända debatter från EU-parlamentet. I
          </note>
          <note>
            dag är det i första hand de större kommunerna som ger bidrag,
            vilket innebär stora regionala skillnader som inte är acceptabla.
            Det är ju viktigt att alla människor får tillgång till det fria
            mediet. Vi vill därför att möjligheten undersöks hur en statligt
            finansierad
          </note>
          <note>
            Öppna kanalen kan se ut. Förebilder finns i flera länder, närmast
            i Danmark och i Tyskland.
          </note>
          <note>
            Med det yrkar jag också bifall till reservation 32
          </note>
          <note>
            under punkt 41.
          </note>
          <note>
            Det är viktigt att slå fast att teknisk utveckling aldrig går
            före kvalitet i public service. Miljöpartiet vill ha ett starkt
            och konkurrenskraftigt public service med bredd, hög kvalitet
            och modern teknik. I en riktlinje för programverksamheten sägs
            också i propositionen att programföretaget ska erbjuda ett mångsidigt
            programutbud som kännetecknas av hög kvalitet i alla programgenrer.
            Enligt Granskningsnämndens alldeles färska rapport konstateras
            att kanalerna
          </note>
          <note>
            SVT 1 och SVT 2 fortfarande är breda public servicekanaler. TV
            4 närmar sig däremot mer TV 3 och
          </note>
          <note>
            TV 5, dvs. deras mångfald minskar. Den här nya utvecklingstrenden,
            att det informationsinriktade utbudet minskar i TV 4, stärker
            mina och Miljöpartiets krav på fria, självständiga och starka
            nyhetskanaler i Sveriges Television.
          </note>
          <note>
            Slutligen har jag en kommentar till den odemokratiska valbevakningen.
            De flesta länder har någon form av skriftliga föreskrifter om
            hur medierna ska sköta valbevakning. I många fall är det noggranna
            regleringar. Men i Sverige finns inget skrivet eller reglerat
            om valbevakning.
          </note>
          <note>
            Vid genomgång av SVT:s rikssändningar efter valet 1998 fann Granskningsnämnden
            att två längre debatter hållits med samtliga partier, därutöver
            en längre duell mellan Göran Persson och Carl Bildt och en kortare
            mellan Mona Sahlin och Gudrun Schyman.
          </note>
          <note>
            Rapport Morgon hade kortare dueller där Socialdemokraterna deltog
            i elva, Moderaterna i nio, Vänstern och Folkpartiet deltog i fem
            vardera, Centern och
          </note>
          <note>
            Kristdemokraterna i tre vardera och Miljöpartiet i två dueller.
          </note>
          <note>
            Jag tycker att det är rimligt att ställa större krav på likformig
            behandling av partierna inför val. Det går faktiskt att rätta
            till, om regeringen vill, vid nästa sändningstillståndsskrivning.
            Därför undrar jag om kulturministern vill agera så att mer jämlika
            förhållanden kan få råda även i Sverige till nästa val.
          </note>
          <note>
            En liten kommentar till Folkpartiet, som säger att konkurrens
            är kvalitet. Det ska jag inte ha någon invändning mot, men kvalitet
            kostar, Lennart Kollmats, och Folkpartiet vill inte höja licensen
            i dag.
          </note>
          <note>
            Även om Folkpartiet precis som Miljöpartiet inser att dagens
            licenssystem inte håller i den nya teknikvärlden, har vi ingen
            majoritet för att ändra det i dag. Ska
          </note>
          <note>
            Folkpartiet då ekonomiskt utarma och sänka public service genom
            att i dag agera för att inte höja licensen för att möjliggöra
            högre kvalitet?
          </note>
          <note type="speaker">
            Anf. 17 LENNART KOLLMATS (fp) replik:
          </note>
          <note>
            Fru talman! Nej, Ewa Larsson, vi har två förslag.
          </note>
          <note>
            Ett på lång sikt, som jag nämnde i ett tidigare replikskifte,
            med fonder som enligt våra beräkningar skulle ge SVT 15-25 % mer
            till public service-verksamhet än man har i dag.
          </note>
          <note>
            Det andra är att vi, också i en reservation, har skissat på ett
            annat sätt att förmera pengarna till SVT.
          </note>
          <note>
            Det handlar om att ställa krav på dem som distribuerar TV-programmen.
            Vi vill alltså ersätta en höjning av TV-licensen med detta. Vi
            säger okej till nuvarande TV-licens, men vi har alternativa finansieringsmöjligheter.
          </note>
          <note type="speaker">
            Anf. 18 EWA LARSSON (mp) replik:
          </note>
          <note>
            Fru talman! Ni säger okej. Men ni kan ju inte säga något annat
            än okej, för det finns ingen majoritet för någonting annat heller.
            Det går inte att förändra någonting om man inte har majoritet.
          </note>
          <note>
            Det allvarliga tycker jag är att Folkpartiet säger nej till höjd
            licens, eftersom det är det system som har majoritet i dag, och
            att Folkpartiet pratar om högre kvalitet och dessutom vill detaljreglera
            om kyrkan ska ha sändningar eller inte. Däremot vill man inte
            ställa upp på en höjd licens. Vad är det då man ska ta bort från
            public service?
          </note>
          <note type="speaker">
            Anf. 19 LENNART KOLLMATS (fp) replik:
          </note>
          <note>
            Fru talman! Nu förstår jag bättre varför Miljöpartiet är i koalition
            med Socialdemokraterna. Det är för att alltid i alla lägen försöka
            ha majoritet.
          </note>
          <note>
            Vi lägger fram våra förslag utifrån vår ideologi och utifrån
            det vi tycker är rätt. Det är det som detta alternativa förslag
            handlar om, dels om fonderna längre fram, dels om att få in pengar
            till TV på ett annat sätt under den kommande sändningsperioden.
          </note>
          <note>
            Det kanske går bra att läsa den reservationen, Ewa
          </note>
          <note>
            Larsson. Det skulle underlätta debatten.
          </note>
          <note type="speaker">
            Anf. 20 EWA LARSSON (mp) replik:
          </note>
          <note>
            Fru talman! Jag har läst den reservationen. Det finns många intressanta
            tankar i det Folkpartiet utvecklar. Själv står jag väl inte helt
            bakom dem.
          </note>
          <note>
            Det vi är överens om är att licensavgiften inte håller framöver.
            Men det är den som gäller i dag. Då tycker jag att det är anmärkningsvärt
            att samtidigt prata om att man vill ha högre kvalitet och inte
            gå med på en höjning som möjliggör denna högre kvalitet.
          </note>
          <note type="speaker">
            Anf. 21 ÅKE GUSTAVSSON (s):
          </note>
          <note>
            Fru talman! Public service är för oss socialdemokrater grunden
            i ett fungerande demokratiskt mediesamhälle. Public service ska
            garantera mångfald och kvalitet. I en konkurrensutsatt mediemarknad
            är vi övertygade att det är mer viktigt än någonsin att stärka
            public service-uppdraget - detta just för att garantera det som
            public service står för i egentlig mening, dvs. geografisk spridning,
            redaktionellt oberoende, kvalitet och minoritetsansvar. Enbart
            med ett väl fungerande public service-uppdrag kan vi garantera
            ett medieutbud som kännetecknas av kvalitet och som alla människor
            i hela landet kan ta del av. Vi står alltså för en radio och TV
            för hela Sverige.
          </note>
          <note>
            En parlamentariskt sammansatt arbetsgrupp har tagit fram public
            service-propositionen, som dagens betänkande i första hand grundar
            sig på. Vi har i detta arbete lyckats nå enighet inom nästan samtliga
            frågor.
          </note>
          <note>
            Det har vi ansett vara viktigt för att kunna garantera en trygg
            och hållbar utveckling för public serviceuppdraget. När propositionen
            lades på riksdagens bord stod samtliga riksdagspartier bakom riktlinjerna
            för programverksamheten. Finansieringsförslagen stöds av en majoritet
            bestående av Socialdemokraterna, Vänsterpartiet och Miljöpartiet.
            Det visade sig dock att enigheten för programverksamheten på ett
            antal punkter enbart var ett spel för galleriet. Detta spel står
            framför allt Moderaterna för.
          </note>
          <note>
            Teknikutvecklingen går fort, och nya lösningar måste prövas.
            Detta ledde till att vi i arbetsgruppen kom överens om att en
            parlamentarisk kommitté måste tillsättas med uppgift att göra
            en översyn av det framtida public service-uppdraget i denna ständigt
            föränderliga mediesituation. Även om vi i dag står inför ett avstamp
            inför kommande tillståndsperiod är det viktigt att public service-debatten
            fortsätter, såväl inom den nya utredningen som i medierna och
            här i riksdagen.
          </note>
          <note>
            Jag vill också understryka vikten av vad som sägs i utskottets
            betänkande om den digitalradiokommitté som ska tillsättas. Den
            ska enligt propositionen ha uppgiften att göra en utvärdering
            av försöket med den digitala radion och föreslå lösningar inom
            detta område. Utan något tillkännagivande, men dock som något
            viktigt, säger utskottet att kommittén kan tillsättas och arbeta
            skyndsamt. Det har vi nått en bred enighet om i utskottet. Skälet
            till detta är att vi så snabbt som möjligt ska hitta en bra lösning
            för den framtida DAB-radion.
          </note>
          <note>
            Charlotta Bjälkebring hade räknat ut hur många reservationer
            som Moderaterna står bakom. Av de 36
          </note>
          <note>
            var det 19 stycken. Dessbättre står Moderaterna i stor utsträckning
            ensamma i sina strävanden att vingklippa public service. När det
            gäller antalet reservationer kan man möjligen säga att de har
            visst understöd av
          </note>
          <note>
            Folkpartiet, som står bakom 12 stycken.
          </note>
          <note>
            Moderaterna reserverar sig i betänkandet mot riktlinjerna för
            verksamheten - trots, som jag sade tidigare, enighet under arbetet
            med propositionen. Det kan verka något förvirrande. Moderaterna
            vill att
          </note>
          <note>
            Sveriges Television enbart ska vara ett komplement till de kommersiella
            kanalerna. Public serviceföretagen ska enligt Moderaterna enbart
            sända ett sådant utbud som de kommersiella kanalerna inte finner
            det lönsamt att satsa på.
          </note>
          <note>
            Det leder till att vi får en rest-TV och till att folk blir mindre
            intresserade av att ta del av den verksamhet som sker och det
            programutbud som finns hos public service-företagen. Det i sin
            tur leder naturligtvis till att vi riskerar att betalningsviljan
            för public service-företagens verksamhet minskar. Då har vi just
            situationen med en rest-TV och också en restradio.
          </note>
          <note>
            Den socialdemokratiska synen på public serviceutbudet präglas
            av bredd och djup. För oss är det viktigt att alla människor kan
            hitta ett utbud som passar just dem. I praktiken innebär detta
            att både små och stora publikgrupper ska kunna tillgodoses.
          </note>
          <note>
            I gårdagens Dagens Nyheter hade Kent Asp en debattartikel under
            rubriken "Låg kvalitet ger tittarflykt från SVT". Asp menar att
            TV-tittarna sviker
          </note>
          <note>
            SVT därför att det sänds för få bra underhålls- och faktaprogram.
            I det läget är det naturligtvis orimligt att begränsa SVT:s uppdrag
            till att vara ett komplement, en rest-TV, till Moderaternas kommersiella
            krafter. I stället tror jag att det är viktigt att SVT arbetar
            mer med program som Skärgårdsdoktorn, eller varför inte Rederiet,
            och att man anstränger sig än mer för att fylla upp fakta- och
            nyhetsprogram med ett angeläget innehåll. I Moderaternas TV-värld
            ska
          </note>
          <note>
            SVT förbjudas att sända t.ex. Expedition Robinson och, antar
            jag, också viktiga idrottsevenemang, eftersom det är program som
            bör ges som monopol till de kommersiella TV-bolagen.
          </note>
          <note>
            Det skulle vara intressant att se hur urvalet ska fungera. Ska
            Jan Backman tjänstgöra som en censor åt Sveriges Television och
            säga vilka program de inte får sända därför att TV 3 ska ha dem?
            Det ska bli intressant att se hur man från moderat sida har tänkt
            sig att lägga upp detta.
          </note>
          <note>
            Det är viktigt att ha denna bredd och detta djup, så att folk
            känner att det är viktiga program som man ser och därmed känner
            att man får någonting för pengarna när man betalar TV-avgiften.
            Den uppgiften ska alla tre public service-företagen kunna fullfölja
            i fortsättningen.
          </note>
          <note>
            Det är tydligt att Moderaterna inte är intresserade av radio
            och TV för hela Sverige. För dem är det ett komplement. Det tyder
            på en underskattning av dess värde för många människor. Det är
            faktiskt så, Jan
          </note>
          <note>
            Backman, att en tredjedel av Sveriges befolkning inte kan ta
            emot fler kanaler än SVT 1, SVT 2 och TV 4.
          </note>
          <note>
            Ska dessa människor inte få chansen att se de program som Jan
            Backman annars talar så väl om i de kommersiella TV-kanalerna
            därför att de inte har den distributionsteknik som de enligt Jan
            Backman bör ha, dvs. parabol eller kabel? Jag tror att mitt resonemang
            i det avseendet är näraliggande Birgitta Selléns.
          </note>
          <note>
            Det är alltså viktigt att se till att alla människor får möjlighet
            att ta del av programmen oavsett vilken teknik man använder sig
            av för att ta emot programmen.
          </note>
          <note>
            Dagens betänkande innehåller en del förbättringar för personer
            med funktionsnedsättningar. Jag ska inte säga mycket om det utan
            bara konstatera att här råder en bred enighet om att kraven på
            programbolagen ska förtydligas och stärkas. För att underlätta
            finansieringen av en del av dessa reformer får också SVT ett engångsbelopp
            på 10 miljoner kronor. De bör också göra större ansträngningar
            för att åstadkomma en jämn och hög ljudkvalitet och undvika störande
            bakgrundsljud. Det är ett arbete som inte minst Elisabeth
          </note>
          <note>
            Fleetwood har deltagit i.
          </note>
          <note>
            Förhoppningen är nu att dessa skrivningar ska kunna leda till
            märkbara förbättringar för funktionshindrades tillgänglighet till
            public service-utbudet.
          </note>
          <note>
            Vi har också lyckats få till stånd krav på programbolagen när
            det gäller utbudet till språkliga och etniska minoriteter. Inte
            minst är detta viktigt för de finskspråkiga som lyssnar på Sveriges
            Radio.
          </note>
          <note>
            Moderaterna reserverar sig mot att minst 55 % av
          </note>
          <note>
            Sveriges Radios och Sveriges Televisions allmänproduktion ska
            göras utanför Stockholm. Man hänvisar till att detta är detaljstyrning.
            För Socialdemokraterna handlar det inte om detaljstyrning. Det
            handlar om att upprätthålla en decentraliserad organisation och
            bevara en radio och TV för alla människor i hela landet.
          </note>
          <note>
            55-procentsmålet är ett viktigt krav i ambitionen att bibehålla
            ett utbud som speglar hela landet. För att säkerställa denna decentraliserade
            organisation tillför vi även ett krav om att den andel av resurserna
            för allmänproduktion som förbrukas av enheterna utanför
          </note>
          <note>
            Stockholm ska bibehållas på minst nuvarande nivå.
          </note>
          <note>
            Dessa krav menar vi är väldigt viktiga för att vi i framtiden
            ska kunna bibehålla en radio och TV för hela svenska folket.
          </note>
          <note>
            Förtydligandet av Utbildningsradions uppdrag är en mycket viktig
            åtgärd. UR ska i större utsträckning fokusera på produktion av
            utbildningsprogram. Utskottet säger att UR ska ge särskild stimulans
            till etniska och språkliga minoriteter, vilket innebär att man
            rimligen bör satsa mer på verksamhet riktad till de grupperna.
            Jag önskar för egen del att Utbildningsradion, tillsammans med
            invandrarnas egna organisationer och folkbildningen gör rejäla
            satsningar på språkutbildning bland våra invandrare, så att man
            underlättar för invandrargrupper och enskilda invandrare att komma
            in bättre i det svenska samhället.
          </note>
          <note>
            Den digitala tekniken är fortfarande ett hett debattämne, trots
            att verkligheten nu håller på att köra över moderaterna på den
            punkten. Moderaterna envisas med att säga att SVT snarast bör
            inrikta sig mot andra digitala plattformar än det digitala marknätet.
          </note>
          <note>
            Det är viktigt att ha olika tekniker. Det är inte som moderaterna
            säger i sin reservation, att miljarder har kastats ut på det digitala
            marknätet.
          </note>
          <note>
            Jag kollade i dag med Teracom, som är det företag som står för
            investeringarna. Enligt Teracoms uppgifter har beslut fattats
            om investeringar i det digitala marknätet för 641 miljoner kronor.
            Man ökar penetrationen av boxarna. Försäljningen går bättre.
          </note>
          <note>
            Hittills i år har man placerat ungefär 35 000 boxar.
          </note>
          <note>
            Därmed har man åstadkommit nästintill en fördubbling av den siffra
            som gällde vid årsskiftet.
          </note>
          <note>
            Den digitala marksända radion har däremot uppenbara problem,
            eftersom lyssnarna ännu inte är speciellt intresserade av att
            köpa mottagarutrustning.
          </note>
          <note>
            Anledningen är att utrustningen är dyr. Det är svårt att hitta
            något mervärde, eftersom man enbart kan lyssna till Sveriges Radios
            program.
          </note>
          <note>
            Den parlamentariska digitalkommittén, som nu snabbt ska påbörja
            sitt arbete, kommer naturligtvis att diskutera problemen. Jag
            kan tänka tanken vad som skulle hända om man lät ett par rikstäckande,
            kommersiella kanaler komma in på det digitala marknätet.
          </note>
          <note>
            Dessa kanaler skulle kunna bidra till det som i nuläget saknas
            för DAB-radion, nämligen mervärdet. Det är viktigt att vi försöker
            hitta lösningar genom att föra en dialog med de kommersiella radioutgivarna.
          </note>
          <note>
            Socialdemokraterna, Vänsterpartiet och Miljöpartiet står bakom
            förslaget till finansiering. Lennart
          </note>
          <note>
            Kollmats förde ett resonemang om finansiering och ägande. Det
            är klart att man får tänka vilka tankar man vill. Det ska man
            göra. En politiker har dock möjligen till ädelt syfte att försöka
            förverkliga sina tankar. Om man förverkligar Folkpartiets tankar
            skulle det leda till att public service-företagen skulle säljas
            ut på börsen eller, som det står i reservationen och för övrigt
            i Folkpartiets mediepolitiska program, göras till personalägda
            företag. Jag tror inte att man kan ha ett public service-uppdrag
            där intressena ytterst styrs av aktieägarnas förväntningar på
            vinst på kapitalet. Det måste vara andra utgångspunkter som gäller
            för public service-verksamhet.
          </note>
          <note>
            Ewa Larsson har rätt när hon säger att det är märkligt att man
            inte vill vara med om att höja TV-
          </note>
          <note>
            avgifterna om man klagar över kvaliteten och därför vill ha en
            förändring, i likhet med moderaterna.
          </note>
          <note>
            Vi står nu inför ett avstamp inför kommande avtalsperiod för
            public service-företagen. Det har varit en lång och livlig debatt.
            Jag hoppas att den debatten kan fortsätta. Under tiden som utredningsarbetet
            pågår gäller de riktlinjer som riksdagen nu står i begrepp att
            fatta beslut om.
          </note>
          <note type="speaker">
            Anf. 22 JAN BACKMAN (m) replik:
          </note>
          <note>
            Fru talman! Låt mig först påpeka att de moderata reservationerna
            inte säger någonting om att inte SVT
          </note>
          <note>
            skulle vara företrätt i det digitala marknätet. Det vi har opponerat
            oss mot är att det har blivit en regeringsfråga, en politisk fråga
            snarare än en distributionsteknisk fråga.
          </note>
          <note>
            Det kunde vara intressant att höra Åke Gustavssons synpunkter
            på att kravet på att 55 % av programmen ska produceras utanför
            Stockholm skulle vara det som gör att vi får TV-program som intresserar
            hela folket. Jag tycker att Lennart Kollmats förklarade ganska
            tydligt att det måste finnas andra metoder för att nå fram till
            att SVT känner ett ansvar för hela folket än att ange ett procenttal.
          </note>
          <note>
            Det blir lite bakvänt. Det är jag som försvarar mig mot den som
            står i talarstolen. Det finns ingenstans i de moderata reservationerna
            något påstående om att
          </note>
          <note>
            SVT skulle svika de tittare som i dag inte kan ta emot annat
            än markbundna sändningar och ge dem det utbud de har rätt att
            kräva eller det utbud det finns anledning att erbjuda dem. Vi
            vill under överskådlig tid ha kvar de analoga sändningarna i marknätet.
            Allt analogt blir därmed tillgängligt för dem som så önskar.
          </note>
          <note>
            Rest-TV-begreppet låter så negativt. Är det inte bättre att kalla
            det komplement-TV? Utöver allt det som erbjuds finns det nischer,
            kvalitetsaspekter, som tillgodoses av public service inom ramen
            för ett public service-uppdrag, av public service-företagen eller
            på annat sätt.
          </note>
          <note type="speaker">
            Anf. 23 ÅKE GUSTAVSSON (s) replik:
          </note>
          <note>
            Fru talman! Man kan naturligtvis diskutera siffran
          </note>
          <note>
            55 %. När den tillkom låg andelen produktion ute i landet lägre
            än den gör nu. Vi har satt upp ett utvärderingsbart mål som det
            är viktigt att följa.
          </note>
          <note>
            Utan att vara alltför raljant kan man säga att siffran 55 % är
            uttryck för en viss generositet mot den produktion som sker i
            Stockholm, sett mot befolkningsunderlaget. Stockholm är garanterat
            betydligt mer produktion än vad som svarar mot befolkningsunderlaget.
          </note>
          <note>
            I dag är en tredjedel av svenska folket hänvisad till marknätet.
            De har inget alternativ. För dem är kabel-TV oftast inget alternativ,
            av den enkla anledningen att man inte kan ha en kabel till en
            enstaka fastighet. Därför kommer det också i framtiden att vara
            nödvändigt att ha terrestra sändningar. Det kommer i framtiden
            inte att finnas analoga sändningar, av flera skäl. Det är dels
            av kvalitetsskäl, dels av kostnadsskäl. Konsekvensen av ert resonemang
            är att en tredjedel av svenska folket lämnas åt sitt öde, i det
            avseendet.
          </note>
          <note>
            Rest-TV låter negativt. Det är negativt. Det är precis det ni
            vill ha. Det som de kommersiella TV-
          </note>
          <note>
            bolagen säger nej till ska hänvisas till Sveriges Television.
            SVT ska inte få sända VM-finaler i fotboll eller andra breda evenemang.
            Det ska de kommersiella kanalerna ta hand om. Om man menar allvar
            med fri konkurrens borde väl public service få vara med och tävla
            om de evenemangen, Jan Backman.
          </note>
          <note type="speaker">
            Anf. 24 JAN BACKMAN (m) replik:
          </note>
          <note>
            Fru talman! Åke Gustavsson talar om att public service-produktionen
            i Stockholm skulle vara proportionell mot befolkningsunderlaget.
            Vore det inte bättre om den vore proportionell mot produktionsresurser,
            produktionskompetens och produktionskapacitet? Det fanns en rolig
            artikel i SVT:s personaltidning häromdagen, där Göteborgsteknikerna
            klagade på att de inte hade fått sköta en utsändning av SM-
          </note>
          <note>
            finalen i handboll. I stället hade man dragit upp med en buss
            från Malmö till Göteborg. Om det hade utspelats i Stockholm hade
            bussen kanske fått åka från
          </note>
          <note>
            Malmö till Stockholm. Då hade det blivit produktion utanför Stockholm
            av det.
          </note>
          <note>
            Det är en chimär att tro att man på det sättet kan styra SVT:s
            produktionsfördelning.
          </note>
          <note type="speaker">
            Anf. 25 ÅKE GUSTAVSSON (s) replik:
          </note>
          <note>
            Fru talman! Det får gärna vara proportionellt mot resurser, kompetens
            och kapacitet. Det är just det som är det yttersta syftet. Genom
            att man säkrar de 55 %
          </note>
          <note>
            säkrar man också att resurser, kompetens och kapacitet kan finnas
            runtom i landet. Jag kan naturligtvis inte diskutera enskildheter
            om OB-bussar och annat.
          </note>
          <note>
            Men hela tanken är att vi ska ha teknik, resurser och kreativt
            arbete runtom i landet.
          </note>
          <note>
            Jag har, Jan Backman, ägnat ganska mycket tid åt att tala med
            enskilda medarbetare framför allt på
          </note>
          <note>
            Sveriges Television. Jag har också ägnat mig mycket åt att diskutera
            med människor i allmänhet runtom i
          </note>
          <note>
            Sverige. För alla har det - med något undantag, ska jag erkänna
            - varit väldigt viktigt att vi har detta mål.
          </note>
          <note>
            Skriver man det allmänt, som den tidigare TV-
          </note>
          <note>
            ledningen ville att vi skulle göra, blir det ett mål som inte
            är utvärderingsbart. Det måste vara utvärderingsbart så att vi
            har möjlighet att ge en reaktion om man inte har uppfyllt det
            mål som är fastställt.
          </note>
          <note>
            Vi ska akta oss för att ställa en rad olika detaljkrav och liknande
            på public service-företagen. Det tror jag vi är ganska överens
            om. I stället för allmänna svepande formuleringar som kan tolkas
            ungefär hur som helst är det väl rimligare att ha krav som kan
            utvärderas. Har man uppfyllt kravet, eller har man inte uppfyllt
            kravet?
          </note>
          <note type="speaker">
            Anf. 26 BIRGITTA SELLÉN (c) replik:
          </note>
          <note>
            Fru talman! Jag skulle vilja ställa en fråga om funktionshindrade.
            Det står i propositionen att funktionshindrade successivt ska
            ges ökade möjligheter att ta del av nyheter, information och underhållning
            via radio och TV. Vi har lyckligt och väl sagt att minst
          </note>
          <note>
            50 % av de svenskproducerade programmen ska textas.
          </note>
          <note>
            Nu undrar jag varför det inte gick att få in ordet
          </note>
          <note>
            "debatter" i detta mål? Den frågan lyfte jag i utskottet. Jag
            fick till svar att vi inte kan ändra propositionstexten, och det
            är okej. Men utskottet borde ha kunnat ta en annan ställning och
            kompletterat med
          </note>
          <note>
            "debatter".
          </note>
          <note>
            Hur kommer det t.ex. att bli vid valrörelsen? Hur pass många
            debatter kommer de hörselskadade att kunna ta del av? Det är bara
            en del. Sedan har vi oändligt många andra debattprogram av intresse
            även för hörselskadade.
          </note>
          <note type="speaker">
            Anf. 27 ÅKE GUSTAVSSON (s) replik:
          </note>
          <note>
            Fru talman! Jag vill inte svara exakt i detalj på detta. Jag
            tycker allmänt att det är viktigt att människor får möjlighet
            att kunna ta del också av debattprogram.
          </note>
          <note>
            I förhållande till de public service-beslut som jag har varit
            med om att fatta tidigare här i riksdagen -
          </note>
          <note>
            jag har suttit här några år, som bekant - har jag aldrig tidigare
            varit med om att man har tagit ett så avgörande och så klart definierat
            steg för att öka tillgängligheten för handikappgruppen att kunna
            ta del av public service-utbudet.
          </note>
          <note>
            Det tycker jag är bra och viktigt. Den skrivning som utskottet
            har gjort, och som också Birgitta Sellén står bakom, är ett väldigt
            stort steg framåt i det avseendet. Det gäller trots att vi i samband
            med tidigare beslut har bidragit till att öka satsningarna så
            att synoch hörselskadade ska kunna få en större tillgänglighet
            till programmen.
          </note>
          <note type="speaker">
            Anf. 28 BIRGITTA SELLÉN (c) replik:
          </note>
          <note>
            Fru talman! Jag är väldigt glad över höjningen och att vi verkligen
            tillmötesgår funktionshindrade så långt som möjligt. Det jag oroar
            mig för är att det trots allt är lite knapert med resurserna.
          </note>
          <note>
            När man från SVT:s sida ska prioritera vad man ska texta, vad
            gör man då? Jo, man nagelfar riktlinjerna. Jag befarar då att
            risken kan finnas att man säger: Jaha, det står inget om debatter.
            Alltså kan vi vara snåla med textning av dem. Ser inte Åke Gustavsson
            någon fara i det?
          </note>
          <note type="speaker">
            Anf. 29 ÅKE GUSTAVSSON (s) replik:
          </note>
          <note>
            Fru talman! Det är möjligt att det finns. Men jag vill återigen
            inte försöka att peka med hela handen för
          </note>
          <note>
            Sveriges Television och säga vad man ska göra.
          </note>
          <note>
            Det jag nöjer mig med att konstatera här och nu är att med det
            förslag vi om en stund ska fatta beslut om sker det en extra avsättning
            av 10 miljoner kronor för att underlätta finansieringen av reformer
            för att låta handikappade grupper få bättre tillgänglighet i dessa
            avseenden.
          </note>
          <note>
            En del mindre saker kan man göra för att underlätta inte minst
            för hörselskadade. Det gäller exempelvis bakgrundsljud i radions
            och också i TV:s sändningar. Det är en kontroversiell fråga som
            kommer upp med jämna mellanrum, eftersom det också handlar om
            konstnärlig frihet och sådant.
          </note>
          <note>
            Personligen tycker jag att man ska ägna det en större uppmärksamhet
            än vad man har gjort hittills.
          </note>
          <note>
            Det framgår på den här punkten också av utskottets betänkande.
          </note>
          <note type="speaker">
            Anf. 30 INGER DAVIDSON (kd) replik:
          </note>
          <note>
            Fru talman! Jag håller med Åke Gustavsson om att alla i hela
            landet var man än bor ska garanteras tillgång till public service.
            Det är oerhört viktigt.
          </note>
          <note>
            Runtom i hela landet sitter det funktionshindrade av olika slag.
            Jag vill stanna kvar en stund vid den punkten.
          </note>
          <note>
            Under många år - det sade Åke Gustavsson själv alldeles nyss
            - har det fattats luddiga beslut i den här frågan i kulturutskottet.
            Det har varit beslut som inte har kunnat mätas. Nu har vi för
            första gången fattat ett beslut som går att mäta när det gäller
            de hörselskadades tillgång till textade program. Mer än hälften
            ska textas under perioden.
          </note>
          <note>
            Det är en stor framgång. Samtidigt kan jag känna med dem som
            fortfarande om fyra år kanske bara har hälften av programmen textade.
            När det gäller de synskadade kom vi inte ens så långt. Där har
            vi fortfarande en luddig formulering om att målet ska vara att
            man ska kunna få en textremsa uppläst. Det är ganska lätt att
            avfärda det och säga: Tyvärr, vi uppnådde inte målet.
          </note>
          <note>
            Vi kristdemokrater ville gå längre. Moderaterna ville att man
            skulle ändra till "skall", och vi kristdemokrater sade att vi
            tyckte att regeringen skulle begära att få veta från programbolagen
            hur de tänkte genomföra detta, eftersom det finns lite olika tekniker
            för det. Jag vill höra varför socialdemokraterna och majoriteten
            inte kunde tänka sig att gå med på det.
          </note>
          <note type="speaker">
            Anf. 31 ÅKE GUSTAVSSON (s) replik:
          </note>
          <note>
            Fru talman! Det har för det första under den nu gällande tillståndsperioden,
            som utskottet konstaterar i sitt betänkandet, skett en ökning
            av text-TV-
          </note>
          <note>
            textning, för att ta det exemplet. Det innebär att också de synskadade
            ska kunna ta del av programmen. Det har alltså allmänt sett skett
            en successiv ökning.
          </note>
          <note>
            Det andra gäller just de synskadade. Det pågår för närvarande,
            enligt vad jag har inhämtat, överläggningar mellan de synskadades
            egen organisation,
          </note>
          <note>
            Synskadades Riksförbund, och Sveriges Television om vilken teknik
            man ska använda sig av och hur man ska göra för att komma fram
            på denna punkt.
          </note>
          <note>
            Jag har ganska hyggligt förtroende för att man ska kunna lösa
            det på ett bra sätt. Med de signaler som riksdagen nu ger i det
            avseendet och med de resurser som vi avsätter är jag ganska förhoppningsfull
            att det ska kunna gå att komma fram till en lösning.
          </note>
          <note>
            Däremot finns här en mängd olika tekniker. Man säger: Ni ska
            använda er av den tekniken eller den tekniken. Voxit och annat
            har diskuterats här. Jag anser mig inte vara kompetent att uttala
            mig vare sig som privatperson eller riksdagsman om hur man ska
            göra det mer exakt. Det tror jag heller inte Inger Davidson anser
            sig vara.
          </note>
          <note>
            Jag tror att vi ganska hyggligt kan överlåta det åt de handikappades
            egna organisationer och åt public service-företagen att sköta
            detta med de riktlinjer som vi nu kommer att ge från riksdagens
            sida i dessa avseenden.
          </note>
          <note type="speaker">
            Anf. 32 INGER DAVIDSON (kd) replik:
          </note>
          <note>
            Fru talman! Att överläggningarna pågår stärker mig snarast i
            min uppfattning att man borde ha krävt att de också kommer fram
            till vilken teknik som ska användas. Det ska varken Åke Gustavsson
            eller jag tala om. Det är alldeles riktigt. Men det hade varit
            att ge det en push. När sändningstillståndet ges ska vi också
            veta hur det förslag ser ut som man tänker använda sig av och
            ha det på bordet. Då hade man haft en möjlighet att komma framåt
            under sändningsperioden.
          </note>
          <note>
            Vi har stora krav på oss från internationella överenskommelser
            när det gäller tillgängliggörande av allt i samhället för de funktionshindrade.
            De kraven minskar inte, utan de ökar för varje år. Det finns fastlagda
            årtal när tillgängligheten ska vara möjlig för de funktionshindrade.
            Public service är ju ett väldigt viktigt område. Vi måste ta ett
            ansvar här så att vi verkligen bygger upp det här. För det är
            ju inte så att man fastställer ett årtal när det ska vara färdigt
            och sedan väntar till det sista året utan det måste vara ett pågående
            arbete hela tiden.
          </note>
          <note>
            Det har skett förändringar och förbättringar, men det har gått
            alldeles för långsamt. Därför är det så viktigt att vi trycker
            på i den här frågan.
          </note>
          <note type="speaker">
            Anf. 33 ÅKE GUSTAVSSON (s) replik:
          </note>
          <note>
            Fru talman! Detta är knappast någon polemik - vi är ganska överens.
          </note>
          <note>
            Kraven när det gäller att möta de funktionshindrades behov ökar
            självfallet. Det ska de också göra, och behoven ska också tillgodoses.
            Hela skrivningen i propositionen och den skärpning som utskottet
            sedan har gjort på de här punkterna visar att vi alla är medvetna
            om detta. Jag är därför ganska förhoppningsfull när det gäller
            att komma fram här.
          </note>
          <note>
            Att vi ska skriva in i betänkandet att man ska komma överens
            om vilken teknik som ska användas är väl näst intill ett goddag-yxskaft-svar
            därför att om man ska kunna öka tillgängligheten så måste man
            använda sig av en viss teknik. Och varken Inger Davidson eller
            jag vet vilken teknik som är den bästa.
          </note>
          <note>
            Därför är det självklart att man får lösa detta själv utan att
            vi säger: Detta ska ni komma överens om!
          </note>
          <note>
            Det är närmast en självklarhet.
          </note>
          <note type="speaker">
            Anf. 34 EWA LARSSON (mp) replik:
          </note>
          <note>
            Fru talman! Målsättningen för framtida tillgänglighet och utbud
            måste när det gäller public service självfallet vara 100 %. Men
            det krävs mycket mer än
          </note>
          <note>
            10 miljoner kronor som engångsinsats för att förbättra för de
            funktionshindrade. Detta är därför också en viktig budgetfråga.
          </note>
          <note>
            Jag vill påminna Åke Gustavsson om att huvudkritiken mot Expedition:
            Robinson inte har gällt och inte gäller att det är ett nöjesprogram,
            utan att konceptet går ut på att hylla individualisten och välja
            bort den som inte duger. Solidaritet är ett ord som inte existerar
            i serien. Det är alltså ett typiskt kommersiellt koncept.
          </note>
          <note type="speaker">
            Anf. 35 ÅKE GUSTAVSSON (s) replik:
          </note>
          <note>
            Fru talman! Det vet jag inte direkt. Det kanske man kan tycka,
            och Ewa Larsson tycker visst det. Jag tillhör den möjliga minoritet
            här i kammaren som tycker att det är ett rätt så intressant underhållsprogram.
            Jag tittar på det med viss behållning. Man behöver ju inte ta
            allting som om det skulle vara någon dokumentärhistoria i något
            avseende. Dessutom tycker svenska folket att detta är ett bra
            program, i varje fall i den meningen att det är det enskilda program
            som har de högsta tittarsiffrorna.
          </note>
          <note>
            Nu ska jag inte ge mig in i polemik med Jan
          </note>
          <note>
            Backman, men poängen är att om Moderaterna får igenom sin politik
            så skulle man förbjuda Sveriges
          </note>
          <note>
            Television att sända denna typ av program - och det är en orimlighet.
            Jag vill inte åta mig att tala om för
          </note>
          <note>
            SVT vilka program de ska och inte ska få sända. Men jag förstår
            att det finns andra som är duktiga på att göra det.
          </note>
          <note type="speaker">
            Anf. 36 EWA LARSSON (mp) replik:
          </note>
          <note>
            Fru talman! Tittarsiffror - ska vi gå på dem, Åke
          </note>
          <note>
            Gustavsson? Är det de som ska styra? Jag tycker inte det, och
            jag tycker att typiska kommersiella koncept kan hålla sig i de
            kommersiella kanalerna. Därför är det också så viktigt att den
            utredning som vi hoppas att kulturministern nu ska ge svar på
            när den ska tillsättas kan fortsätta diskussionen. Vad är public
            services roll i framtiden egentligen? Hur ska Sveriges broadcasting
            se ut?
          </note>
          <note type="speaker">
            Anf. 37 ÅKE GUSTAVSSON (s) replik:
          </note>
          <note>
            Fru talman! Ja, jag tycker faktiskt att vi ska titta på tittarsiffrorna.
            Jag tycker att det är alarmerande när
          </note>
          <note>
            Sveriges Television har tittarsiffror som på kort tid går ned
            ifrån 48 % till 38 %, och jag är inte säker på att de har planat
            ut ännu. Fortsätter en sådan utveckling så marginaliseras public
            service. Tittarsiffrorna är ett av de kriterier som vi ska titta
            på när vi tittar på programsättningar och vilken ställning som
            public service-företagen har i det svenska samhället.
          </note>
          <note>
            Ska vi nonchalera tittarsiffrorna så nonchalerar vi också public
            services tittares och lyssnares intressen och behov - och det
            är väl det största sveket mot den svenska allmänheten.
          </note>
          <note type="speaker">
            Anf. 38 LENNART KOLLMATS (fp) replik:
          </note>
          <note>
            Fru talman! Tack, Åke Gustavsson, för dina ord om tankerätt och
            tankefrihet - även om man inte blir i majoritet när vi ska gå
            till beslut.
          </note>
          <note>
            Nu har jag hört från flera håll här att TV-licensen blir otidsenlig
            inom en kort framtid. Folkpartiet har tagit upp ett alternativ
            till TV-licensen. Skattefinansiering finns naturligtvis som ett
            alternativ, men det är vi inte så intresserade av. Vi tycker att
            det finns risk för en stark politisk styrning, och därför har
            vi pekat på detta med några oberoende, självständiga fonder som
            ska handla upp och jobba med public serviceutbudet. Det är det
            som är vår idé och vår vision för framtiden. Det skulle också
            göra att det blir en besparing på 140 miljoner kronor på RIKAB
            i Kiruna.
          </note>
          <note>
            Även om det inte är så mycket pengar i det här sammanhanget så
            är det ändå 140 miljoner kronor.
          </note>
          <note>
            Jag är intresserad av vad Åke Gustavsson har för alternativ till
            TV-licensen nu när den är tekniskt otidsenlig.
          </note>
          <note type="speaker">
            Anf. 39 ÅKE GUSTAVSSON (s) replik:
          </note>
          <note>
            Fru talman! Jag har aldrig sagt att den är tekniskt otidsenlig.
            Det är mycket möjligt att den är en modell som vi kan fortsätta
            att arbeta med och utveckla, men jag är inte säker på att det
            är på det sättet.
          </note>
          <note>
            Vad jag däremot vet är att det just på denna punkt pågår en översyn
            av lagen om TV-avgift. Dess resultat kommer att vara klart inom
            mindre än ett år.
          </note>
          <note>
            Jag är glad över att Folkpartiet nu tycks överge frågan om skattefinansiering.
            Jag har haft nöjet att debattera med folkpartistiska riksdagsledamöter
            som hårt har drivit detta krav och velat att staten ska ta över
            hela finansieringen.
          </note>
          <note>
            När det gäller Radiotjänst i Kiruna AB, RIKAB, så tror jag att
            ni gör ett tankefel. Det är inte kostnadsfritt att hantera dessa
            fonder. Det är inte kostnadsfritt att ställa innehållsproduktion
            och distribution till förfogande på radio- och TV-området. Att
            administrera, förvalta och ta in de 140 miljoner kronorna är faktiskt
            ett ganska effektivt användningssätt av pengarna. Jag såg en mätning
            någon gång som visade att
          </note>
          <note>
            RIKAB i förhållande till vad det kostar är betydligt effektivare
            än Riksskatteverket när det gäller att ta in pengar. Jag ser alltså
            inte detta som något större problem.
          </note>
          <note>
            Däremot kan kanske Lennart Kollmats när han kommer tillbaka i
            sin motreplik förklara varför man ska sälja ut public service
            på börsen.
          </note>
          <note type="speaker">
            Anf. 40 LENNART KOLLMATS (fp) replik:
          </note>
          <note>
            Fru talman! Om RIKAB har en uppgift i att ta in
          </note>
          <note>
            TV-licenser, och den uppgiften och även behovet av att kontrollera
            det hela försvinner så är det rimligen en besparing. Vad man sedan
            använder de 140 miljonerna till är en annan sak, men vi hoppas
            att de i så stor utsträckning som möjligt används till programverksamhet.
            Uppgiften att ta in avgifterna, och inte minst också kontrollerna,
            försvinner ju. Det är vi väl ändå helt överens om?
          </note>
          <note>
            Fortfarande är det så att den tekniska utvecklingen går ifrån
            formen med TV-licens eftersom den är knuten till TV-apparaten,
            och TV-apparaten har tappat sitt monopol på att visa TV-bilder.
            I det läget letar vi alternativ. Vi hade mycket riktigt ett tag
            skattefinansieringen som ett alternativ. Det fanns t.o.m. en motion
            om skattefinansiering från en enskild folkpartist som behandlas
            i detta betänkande. Men vi har jobbat vidare på detta, för vi
            ser att den tekniska utvecklingen går fort och vi vill ha ett
            teknikneutralt system. Det är därför vi har tagit fram förslaget
            om fonderna.
          </note>
          <note type="speaker">
            Anf. 41 ÅKE GUSTAVSSON (s) replik:
          </note>
          <note>
            Fru talman! Det är klart att man spar pengarna om man lägger
            ned verksamheten - det är riktigt. Men jag menar att man får andra
            utgifter i stället, så själva nettoeffekten blir inte så stor.
            Det kan mycket väl tänkas att det blir avsevärt mycket dyrare
            att hantera något annat system - vilket man nu kommer fram till.
          </note>
          <note>
            Därför ber jag om ursäkt, Lennart Kollmats, men jag kan inte
            vara så tvärsäker. Även om det strider mot min natur så är jag
            lite mer ödmjuk i varje fall i denna fråga, och vill titta på
            de olika lösningar som finns som på bästa sätt tillgodoser effektivitet,
            integritet och självfallet också möjligheten att underlätta en
            fristående verksamhet för public service-företagen.
          </note>
          <note>
            Jag tror att den utredning som nu ska tillsättas när det gäller
            public services framtid får anledning att ingående och noga titta
            också på denna fråga. Vi kan därför möjligen återkomma med det
            grälet vid en senare tidpunkt.
          </note>
          <note>
            Anf. 42 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Radio- och TV-utbudet har ökat mycket kraftigt under
            1990-talet. Det ökade utbudet har dock inte lett till någon nämnvärd
            ökning av mångfalden. Vi har fått mer av samma sort i stället.
          </note>
          <note>
            För ett stort antal programtyper är också public service-företagen
            fortfarande den enda eller den dominerande programkällan.
          </note>
          <note>
            Samtidigt finns det stora begränsningar i tillgängligheten till
            det ökade radio- och TV-utbudet. Trots tio-femton år med satellit-
            och kabel-TV har drygt en tredjedel av svenska folket fortfarande
            endast tillgång till det som sänds via marknätet, dvs. SVT:s båda
            kanaler och TV 4. Fortfarande, trots att vi har sett oroande tecken
            den allra senaste tiden, ligger också public service-företagens
            lyssnar- och tittarsiffror väldigt högt. Det är fortfarande svenska
            folkets radio och television. 61 % av befolkningen tittar på SVT:s
            sändningar en genomsnittlig dag år 2000. 60 % av befolkningen
            lyssnar på Sveriges Radios sändningar en genomsnittlig dag år
            2000. Vi får väl se hur helårssiffrorna för 2001 och 2002 kommer
            att se ut, men jag tror att tillfälliga doppningar inte är något
            som vi ska ta som utgångspunkt för våra diskussioner. Vi måste
            ha en långsiktighet och en överblick.
          </note>
          <note>
            De här uppgifterna är några av dem som vi hade som utgångspunkt
            när regeringen gav en särskild utredare i uppdrag att förbereda
            det arbete som sedan
          </note>
          <note>
            Public service-beredningen har ägnat massor av tid och engagemang
            åt att arbeta vidare med. Det har resulterat i en uppgörelse som
            sedan i sin tur har blivit den proposition som vi diskuterar i
            dag. Det har alltså varit ett gigantiskt grupparbete i vilket
            samtliga riksdagspartier har deltagit med stor energi.
          </note>
          <note>
            Den viktigaste grunden för radio- och TV-företag i allmänhetens
            tjänst är det publicistiska oberoendet och integriteten, och det
            har alla talat om här i kammaren i dag. Det uttrycks i propositionen
            på följande sätt: Att kunna stå fria från såväl staten som olika
            ekonomiska, politiska och andra intressen och maktsfärer i samhället.
          </note>
          <note>
            Här skiljer sig public service från annan radio och television
            och får en möjlighet att utgöra en motkraft både mot den starka
            kommersialisering som leder till utslätning och mot ökad maktkoncentration
            på medieområdet. Public service har alla förutsättningar att vara
            en viktig kraft för mångfald i en demokrati. På denna punkt är
            dagens proposition fullständigt glasklar. Public service ska vara
            självständig. Den ska var fri från reklam. Den ska stå för ett
            brett utbud av god kvalitet. Här ska finnas allt, och nu exemplifierar
            jag bara. Jag gör ingen egen topplista. Här ska finnas allt från
            Allsång på Skansen till Robinson, eller Fredag, om det är så nästa
            helgunderhållning kommer att heta. Det ska finnas kulturnyheter,
            drama, Rapport, sportsändningar, Godmorgon världen, Myror i brallan,
            Ring så spelar vi, Mosaik eller dokumentärer av
          </note>
          <note>
            Tom Alandh - de där som får oss att vakna mitt i natten därför
            att de berör oss så starkt under så lång tid, och de finns bara
            i public service.
          </note>
          <note>
            Med denna proposition har vi, enligt min mening, ställt kyrkan
            mitt i byn. Public service-definitionen är glasklar, och finansieringen
            är glasklar. Jag kan nämna att enligt prognoserna kommer företagen
            att få 5-
          </note>
          <note>
            6 % mer år 2002 jämfört med 2001.
          </note>
          <note>
            Även om jag naturligtvis helt sympatiserar med
          </note>
          <note>
            Lennart Kollmats beskrivning av Folkpartiets ståndpunkt, att
            det är ett public service-intresserat och public service-stödjande
            parti, måste jag i likhet med andra här i kammaren ställa mig
            lite frågande till att
          </note>
          <note>
            Folkpartiet inte anser att public service-företagen ska ha dessa
            ökade resurser för att kunna göra allt detta som vi kräver av
            dem. Det gäller bl.a. de funktionshindrades möjligheter och andra
            delar av uppdraget.
          </note>
          <note>
            Vad skulle t.ex. en börsnotering innebära för integriteten? Jag
            är glad att frågan om att göra public service-finansiering till
            en del av statsbudgeten har försvunnit. Men jag är lite förvånad
            över Folkpartiets andra förslag.
          </note>
          <note>
            Vi har också förtydligat själva public serviceuppdraget i denna
            proposition, dvs. den decentraliserade organisationen, kravet
            när det gäller barn och unga, när det gäller kulturansvaret, när
            det gäller de funktionshindrade och utläggningen av produktioner,
            och det är faktiskt en viktig kärnfråga. Detta i grunden näringspolitiska
            uppdrag som vi har lagt på public service-företagen får icke leda
            till att företagens egna kunskaper och resurser utarmas på ett
            sådant sätt att de faktiskt inte kan fungera som ett public serviceföretag
            längre. Public service får icke, som vissa kommersiella TV-företag,
            bli företag som förpackar inköpt material. Public service ska
            också ha ett eget bultande hjärta - en egen produktion.
          </note>
          <note>
            Jag menar att den här public service-propositionen ger en klarhet
            och en förutsägbarhet för de public service-företagsledningar
            som nu under fyra år förhoppningsvis, med dessa riktlinjer som
            underlag, ska kunna göra minst lika bra public service som vi
            har i dag och helst ännu bättre. Denna förutsägbarhet har varit
            väldigt viktig. Jag ska ärligt säga att jag tycker att det hade
            varit bra om de hade fått en femårig period att arbeta under.
            Jag tycker att det är väldigt viktigt att tydligheten inte blir
            så långtgående att den blir klåfingrig. Däremot måste det finnas
            klara vägledningar och klara riktlinjer. Det är vårt uppdrag,
            och vårt enda tillfälle att ge detta uppdrag är när vi beslutar
            om denna proposition.
          </note>
          <note>
            För public service-verksamhetens skull är det mycket viktigt
            att det råder bred politisk enighet om de riktlinjer som ska gälla
            under nästa tillståndsperiod. Som har sagts tidigare i kammaren
            stod samtliga partier bakom public service-riktlinjerna. Alla
            partier var med på den breda definitionen av public serviceuppdraget,
            dvs. att här ska finnas både de allra mest brett samlande publika
            programmen och de smala och djupa - det som vi upplever är public
            service. Här fanns också en uppslutning kring det digitala marknätet
            från samtliga partier.
          </note>
          <note>
            Det är självfallet så att de andra partierna, inte minst mitt
            eget, valde att sälja ut saker som var viktiga för dem för att
            åstadkomma denna enighet. Det är ju så. Man kompromissar, man
            ger och man tar. Därför har naturligtvis flera partier gett upp
            viktiga frågor och kompromissat på ett antal punkter för att nå
            den här enigheten även med moderaterna i Public serviceberedningen.
            Nu finns inte den enigheten. Antingen kan man säga att det var
            en läpparnas bekännelse, som någon sade här tidigare, från moderaterna
            i Public service-beredningen eller så kan man säga att moderaterna
            i riksdagen fullständigt hänsynslöst har kört över sina egna nominerade
            representanter i Public service-beredningen.
          </note>
          <note>
            Jag tycker att det är olyckligt. Vi är nu tillbaka i det läge
            där moderaterna står för den gamla högerlinjen i public service-frågan.
            Det ska vara någonting mycket smalt. Man ska sälja ut en public
            servicekanal när det gäller t.ex. televisionen. Därmed riskerar
            man naturligtvis en finansiering av public service.
          </note>
          <note>
            Därmed kommer man också ganska snart att få uppleva att public
            service icke längre existerar.
          </note>
          <note>
            Vid det nyligen avslutade informella kulturministermötet i Falun
            diskuterades public serviceverksamhetens roll särskilt. Samsynen
            mellan Europas medlemsländer oberoende av politiska majoriteter
            var påfallande. En fortsatt framgångsrik public service-radio
            och -television med ett brett och varierat programutbud bedöms
            vara av mycket stor vikt för yttrandefrihet och mångfald i demokratiska
            länder.
          </note>
          <note>
            Jag är glad över att utskottet har avvisat sådana tankar som
            förs fram av moderater i motioner med anledning av propositionen.
            Det är livsviktigt att denna syn på medieverksamhet inte får genomslag
            i Sverige.
          </note>
          <note>
            Och, som sagt var, att riksdagen skulle sätta upp pekpinnar för
            vilken sorts program som är lämpliga eller olämpliga i public
            service-företagen vore enligt min mening en mycket olämplig form
            av politisk styrning. Jag tror och jag hoppas att de moderater
            som demonstrerat att de har denna inställning kommer att fortsätta
            att vara isolerade på denna punkt.
          </note>
          <note>
            Samtidigt måste jag säga att jag känner en viss oro för att det
            moderata agerandet kommer att sätta sina spår i det fortsatta
            utredningsarbetet som kommer att handla om DAB-radion och andra
            frågor som berör public service. Det beklagar jag.
          </note>
          <note>
            Jag var glad över samsynen. Jag var glad över att det var ett
            fullständigt enigt förslag från Public service-beredningen, och
            jag beklagar att moderaterna valt att kliva av och kliva ned i
            det vanliga högerspåret.
          </note>
          <note>
            Vad gäller public service känner jag stor glädje över att det
            finns en sådan tydlighet, att det finns en sådan möjlighet för
            TV- och radioföretagens ledningar att under fyra år framåt med
            stor förutsägbarhet göra bra program och se till att det fortsätter
            att vara en radio och television i allmänhetens tjänst som dessutom
            samlar många engagerade tittare.
          </note>
          <note type="speaker">
            Anf. 43 INGER DAVIDSON (kd) replik:
          </note>
          <note>
            Fru talman! Häromkvällen när jag satte på TV:n för att titta
            på Aktuellt kom det en trailer för filmen
          </note>
          <note>
            The Shining. Det var en liten pojke som fanns med i en mycket
            otäck scen som jag som vuxen hajade till för och som jag förstår
            att små barn skulle bli mycket skrämda av.
          </note>
          <note>
            Det här är ett exempel på att trots att vi i åratal har diskuterat
            våldsskildringar och trots att public service-kanalerna ligger
            på en, vill jag säga, hög nivå och har en medvetenhet om det här
            problemet, förekommer det i dag för mycket våld även i de kanalerna.
          </note>
          <note>
            Det här oroar många, framför allt föräldrar som inte har möjlighet
            att se alla program tillsammans med sina barn. Nu talar jag om
            det fiktiva våldet, inte nyhetsvåldet. Det tycker jag är en sak
            för sig.
          </note>
          <note>
            Nu har radio- och TV-lagen en bestämmelse som säger att man ska
            varna med en ljudsignal om det kommer program med våldsinslag.
            Men policyn i
          </note>
          <note>
            Sveriges Television är att man i stället talar om det här muntligt.
            Man talar också om i public serviceredovisningen att man har valt
            att tolka det så att man kan göra det muntligt.
          </note>
          <note>
            Det här hjälper inte alls föräldrar på samma sätt.
          </note>
          <note>
            Det förutsätter att man är koncentrerad mot TV:n och lyssnar
            på vad som sägs. Om det däremot kommer en speciell signal hajar
            man naturligtvis till.
          </note>
          <note>
            Jag undrar om statsrådet har några synpunkter på den policy som
            SVT har när det gäller att varna för våldsinslag.
          </note>
          <note>
            Jag undrar också över Våldsskildringsrådet. Det kom till en gång
            i tiden efter en upphetsad debatt angående våldsinslagen men för
            en ganska tynande tillvaro. Man har själv begärt en översyn som
            man väntar på sedan minst ett par år tillbaka. Händer det någonting
            med Våldsskildringsrådet?
          </note>
          <note>
            Anf. 44 Kulturminister MARITA ULV-
          </note>
          <note>
            SKOG (s) replik:
          </note>
          <note>
            Fru talman! Det är precis som Inger Davidson säger. Både Granskningsnämnden
            och Våldsskildringsrådet har visat att public service skiljer
            ut sig dramatiskt från de kommersiella kanalerna när det gäller
            våldsinnehållet, våldsmängden i programutbudet i stort. Public
            service ligger betydligt lägre, och dessutom fortsätter siffrorna
            att sjunka.
          </note>
          <note>
            Det innebär inte att det inte finns många obehagliga våldsskildringar
            också i public service. Man har ansträngt sig t.ex. genom att
            flytta barnprogrammen till en annan kanal för att de inte ska
            ligga i närheten av nyhetsprogrammen. Man följer, som jag tycker
            det verkar, radio- och TV-lagen när det gäller tidpunkter och
            även trailers. Men visst sker det säkert övertramp och misstag.
          </note>
          <note>
            Frågan om signal eller muntlig varning vill jag inte närmare
            gå in på här. Men rent allmänt tror jag att vi kommer att lägga
            ned stor möda på den här typen av frågor under det närmaste året.
            Vi har ju i
          </note>
          <note>
            EU-sammanhang varit pådrivande när det gäller barns och ungas
            ställning i det nya medielandskapet och när det gäller frågor
            om hur man påverkas och om hur barn exploateras och kan vara oskyddade.
          </note>
          <note>
            Vi håller på med en översyn av hela detta område i Kulturdepartementet.
            Vi bereder i samband med detta också frågan kring Våldsskildringsrådet,
            så jag tror att jag kommer att få anledning att återkomma till
            riksdagen med frågor kring detta ämne framöver.
          </note>
          <note type="speaker">
            Anf. 45 INGER DAVIDSON (kd) replik:
          </note>
          <note>
            Fru talman! Det är bra att vi är aktiva i EU-
          </note>
          <note>
            sammanhang, och jag har också följt med i det. Där diskuterar
            man olika tekniska lösningar som ska komma föräldrarna till hjälp.
            Det är chips och allt möjligt så att man ska kunna påverka vilket
            programutbud ens egna barn får se. Men då är det viktigt att vi
            också gör det här hemma. Jag förstår inte riktigt varför kulturministern
            inte vill kommentera det här med ljudsignalen eftersom det nu
            har funnits i radio- och
          </note>
          <note>
            TV-lagen i ett antal år att så ska ske.
          </note>
          <note>
            Risken är stor att toleranströskeln för våld hela tiden ökar.
            Man kan bara gå till sig själv och se det.
          </note>
          <note>
            Vissa saker skrattar man nästan åt som man tyckte var fruktansvärda.
            Det blir en tillvänjning vid ett ökat våld. Eftersom många av
            de andra kanalerna nästan frossar i det är det klart att också
            public service påverkas av det.
          </note>
          <note>
            Därför tycker jag att det känns viktigt med markeringar. Vi har
            inte gjort någon ny markering den här gången. I propositionen
            finns det ingen ny markering angående våldsutbudet, utan det är
            samma som fanns tidigare. Efter det arbete som Marita Ulvskog
            har varit pådrivande i inom EU tycker jag att det borde ha kunnat
            komma någonting mera här. Inte minst tycker jag att det här med
            Våldsskildringsrådets uppgift hade kunnat komma fram för länge
            sedan. Man skulle kunna bidra till att kanalisera den oro som
            finns och också komma den till mötes på ett helt annat sätt än
            man har möjlighet att göra i dag.
          </note>
          <note>
            Anf. 46 Kulturminister MARITA ULV-
          </note>
          <note>
            SKOG (s) replik:
          </note>
          <note>
            Fru talman! Det är precis som Inger Davidson säger, att toleranströskeln
            säkert har ökat. Samtidigt -
          </note>
          <note>
            återigen - minskar våldsinslagen i åtminstone kvantitativa termer
            i just public service.
          </note>
          <note>
            Anledningen till att vi har haft en koncentration på EU-initiativen
            har naturligtvis haft att göra med vårt ordförandeskap. Sverige
            befinner sig jämfört med de flesta andra länder på en god nivå
            när det gäller att hålla undan det värsta från just barn och unga.
          </note>
          <note>
            Vi har höga ambitioner på detta område. Det pågår ett arbete
            internt i Kulturdepartementet som berör även Våldsskildringsrådet.
            Jag hoppas att jag så snart som möjligt ska kunna återkomma till
            riksdagen i denna sak. Jag vill inte göra det i det här sammanhanget.
          </note>
          <note type="speaker">
            Anf. 47 EWA LARSSON (mp) replik:
          </note>
          <note>
            Fru talman! Tyvärr finns det inget krav på en jämlik valbevakning
            i det nya avtalet. Jag får själv ta till mig att jag inte har
            fört upp den frågan; det är försumligt.
          </note>
          <note>
            Vad vi fick reda på när kulturutskottet inbjöd
          </note>
          <note>
            Granskningsnämnden för att berätta lite om sina möjligheter att
            granska och om vad de har granskat är att de små partierna grovt
            missgynnades vid SVT:s rikssändningar inför valet 1998. Jag tog
            också upp olika exempel under den debatten.
          </note>
          <note>
            Det här går nu att rätta till trots att vi inte har tagit upp
            det i propositionen. Är kulturministern beredd att verka för att
            det blir en mer jämlik valbevakning och att skriva in det i det
            nya sändningstillståndet? En liten viljeinriktning efterlyser
            jag här.
          </note>
          <note>
            Sedan undrar jag över en annan sak. SVT beskriver att det inte
            finns fog för påståendet att Aktuellt och Rapport är alltför lika.
            Lugnar det kulturministern? Det lugnar inte mig, för vad är egentligen
          </note>
          <note>
            "alltför lika"?
          </note>
          <note>
            Med den nya centrala nyhets-desken skulle det inte få innebära
            en centraliserad redaktionell bedömning, säger vi i propositionen.
            Men samma nyheter är ändå samma nyheter.
          </note>
          <note>
            Anf. 48 Kulturminister MARITA ULV-
          </note>
          <note>
            SKOG (s) replik:
          </note>
          <note>
            Fru talman! Jag tror att det skulle vara olämpligt om vi gick
            in och försökte detaljstyra TV:s och radions programverksamhet
            på ett sådant sätt att vi skulle ge oss in i just valbevakningen.
            Det allmänna uppdraget till public service är, som jag tolkar
            det, att här ska det ske en bevakning som fullt ut tillgodoser
            tittarnas behov. Hur man väljer att göra det, vilka exakta bedömningar
            man gör, tror jag inte att vi ska styra på annat sätt än med dessa
            allmänna formuleringar.
          </note>
          <note>
            Då Granskningsnämnden har gjort sina studier och funnit den obalans
            som Ewa Larsson beskriver påverkar det självfallet i sin tur dem
            som har att fatta besluten om valbevakningen på Sveriges Television,
          </note>
          <note>
            Sveriges Radio och Utbildningsradion. Jag tror att det är den
            vägen vi måste gå. Jag vill inte ge mig in på att börja formulera
            exakta krav på den här punkten - det ligger i uppdraget.
          </note>
          <note>
            När det sedan gäller nyhetsprogrammen har jag inte i detalj följt
            debatten, dvs. argumentationen från företagens sida. Däremot är
            vi väldigt tydliga i propositionen kring behovet och vikten av
            mångfald beträffande nyhetssändningar och nyhetsarbetet. Vi säger
            att det ska vara olika nyhetsprogram. Där är vi ganska ingripande
            därför att det är viktigt att slå vakt om mångfalden. Vi deklarerar
            att det inte räcker med en nyhetsredaktion.
          </note>
          <note type="speaker">
            Anf. 49 EWA LARSSON (mp) replik:
          </note>
          <note>
            Fru talman! Jag vill informera kulturministern om att Granskningsnämnden
            gjorde sin granskning av valvakan just på grund av en anmälan
            från Miljöpartiet. Annars hade den granskningen inte kommit fram.
          </note>
          <note>
            Så ska det väl inte behöva vara. Jag efterlyser absolut inte
            några exakta krav, utan som jag sade har de flesta länder någon
            form av föreskrifter av hur medier ska sköta valbevakning. I många
            fall är de noggranna och detaljerade, t.ex. i Frankrike, men det
            har jag inte efterlyst.
          </note>
          <note>
            I Sverige finns ingenting reglerat om just valbevakning. Det
            tycker vi är olyckligt eftersom man kan se att det är väldigt
            ojämlikt. Jag tycker att det är rimligt att ställa större krav
            på likformig behandling av partier inför val. Det hade jag hoppats
            att Marita
          </note>
          <note>
            Ulvskog också skulle tycka, eller åtminstone ge en hint om att
            det här kan vara någonting att fundera på.
          </note>
          <note>
            Anf. 50 Kulturminister MARITA ULV-
          </note>
          <note>
            SKOG (s) replik:
          </note>
          <note>
            Fru talman! Jag menar att det i det allmänna uppdraget är väldigt
            tydligt att public service-företagen ska se till att uppdraget
            om tittarnas behov av fullödig information ska uppfyllas. Jag
            tror att Granskningsnämndens rapport kommer att påverka redaktionerna
            när de väl gör upp planerna för valbevakningen.
          </note>
          <note>
            Samtidigt kan jag som en lite personlig reflexion säga att jag
            tror att vi alla, oberoende av vilket parti vi representerar,
            upplever att vi är orättvist behandlade i valrörelserna.
          </note>
          <note>
            I fråga om nyhetsredaktionerna glömde jag i mitt förra svar att
            säga att det i propositionen väldigt tydligt för den nya tillståndsperioden
            uttrycks att nyhetsorganisationen på TV mycket snart ska följas
            upp av Granskningsnämnden. Det tror jag är viktigt för oss eftersom
            denna sak engagerar oss i alla partier som är representerade i
            Public service-beredningen.
          </note>
          <note>
            Självfallet gäller det också regeringen.
          </note>
          <note type="speaker">
            Anf. 51 BIRGITTA SELLÉN (c) replik:
          </note>
          <note>
            Fru talman! Jag återkommer till det som vi alldeles nyss talade
            om, nämligen våldet. Våldet minskar kvantitativt, säger kulturministern.
            Hon säger också att vi i dag kan se mer av samma sak i TV. Jag
            vill nog säga att det är fråga om lite mer än så, som jag ser
            det, vad gäller våldet. Då tänker jag på barnprogrammen.
          </note>
          <note>
            Tyvärr ökar våldet i barnprogrammen. Dessutom plockas klichéer
            och metaforer från vuxenfilmer på ett oförklarligt sätt. Därmed
            blir det svårt t.o.m. för barnen att förstå hur det hela hänger
            ihop. Jag skulle gärna vilja höra kulturministerns synpunkter
            på detta med att våldsscenerna ökar i barnprogrammen.
          </note>
          <note>
            En annan fråga som jag funderar över gäller finansieringen. Man
            räknar upp index med 2 % men det leder till att lokalstationerna
            inte har ekonomi för att behålla all sin personal eftersom lönelyften
            är högre. I en förlängning kan det innebära att man inte når upp
            till 55-procentsmålet. Då kommer man kanske till det som Lennart
            Kollmats var inne på - att folk från centralorterna måste skickas
            ut för att göra program. Hur ser kulturministern på lokalstationernas
            möjligheter att fullfölja sina uppdrag?
          </note>
          <note>
            Anf. 52 Kulturminister MARITA ULV-
          </note>
          <note>
            SKOG (s) replik:
          </note>
          <note>
            Fru talman! Barnprogrammen är nästan de enda programmen på TV
            som jag numera hinner se. Jag håller fullständigt med om dessa
            klichéer och om kommersialiseringen och den våldstillvänjning
            som finns. Det finns ju mycket våld - särskilt i tecknade barnprogram
            - men samtidigt finns det mycket som är väldigt bra, och mycket
            av det återfinns i public service.
          </note>
          <note>
            Jag tror att det kommer att krävas stor uppmärksamhet från oss.
            Men det handlar inte bara om television utan också om andra medier
            - allt från TV-spel till Internet. Det är därför som vi hade en
            bred ansats under vårt EU-seminarium här i Stockholm i februari.
          </note>
          <note>
            Vi kommer att jobba vidare med detta på hemmaplan och naturligtvis
            i de fall vi kan ha nytta av det även jobba med andra EU-medlemsländer
            och europeiska länder, t.ex. när det gäller TV-direktivets utformning.
          </note>
          <note>
            När det gäller uppräkningen av public servicepengarna finns det
            ju särskilda pengar utöver index.
          </note>
          <note>
            Jag tror att med de starka skrivningar som finns kring den regionala
            och decentraliserade organisationen kommer problem inte att uppstå.
            Men samtidigt måste vi vara medvetna om att om vi vill ha starka
            och integra public service-företag, då är det inte vi som har
            politiska uppdrag som alltför detaljerat ska gå in i exakt hur
            man väljer att organisera sitt arbete. Däremot är vi väldigt tydliga
            i propositionen när det gäller behovet också av en decentraliserad
            organisation.
          </note>
          <note type="speaker">
            Anf. 53 BIRGITTA SELLÉN (c) replik:
          </note>
          <note>
            Fru talman! Det var just tecknade barnprogram som jag tänkte
            på. Det sade jag i mitt inledningsanförande, men då var inte ministern
            här och hörde. Jag var lite otydlig i min fråga, men det var bra
            att ministern uppmärksammade att det just gällde barnprogrammen.
          </note>
          <note>
            Det gläder mig att man jobbar vidare med det här.
          </note>
          <note>
            Jag hoppas att det kan leda till resultat på sikt.
          </note>
          <note>
            Återigen när det gäller lokalstationerna är det bara att konstatera
            att det är ekonomiska problem. Jag kommer personligen från en
            ort som är relativt stor,
          </note>
          <note>
            Sundsvall. Där säger lokalradion att de måste säga upp en person,
            de kommer att ha svårigheter med att leva upp till den uppsatta
            procentsatsen. Dessutom finns inte heller möjligheter att ute
            i landet köpa av andra producenter, för det finns inte sådana
            producenter som gör program som man kan köpa, som det talas om
            i propositionen. Då vållar det problem. Ska man säga upp en person
            och säga: Starta ett konkurrerande företag som gör film så att
            vi kan köpa från dig? Det kan alltså bli problem ute i verkligheten.
          </note>
          <note>
            Anf. 54 Kulturminister MARITA ULV-
          </note>
          <note>
            SKOG (s) replik:
          </note>
          <note>
            Fru talman! Jag är lite förvånad, för jag har just från Sundsvall
            hört tolkningar av det ekonomiska innehållet i public service-propositionen
            som inte stämmer med min bild. Sveriges Radio har fått särskilt
            mycket pengar genom det kvalitetsstöd som har varit rätt begränsat
            tidigare. Jag kan naturligtvis inte bedöma om det är rätt att
            säga upp en tjänst på en lokal station. Men sammantaget måste
            jag säga att
          </note>
          <note>
            Sveriges Radios ledning är oerhört positiv till det tillskott
            som de har fått. De ser inga problem med utvecklingen av den lokala
            och regionala organisationen.
          </note>
          <note type="speaker">
            Anf. 55 LENNART KOLLMATS (fp) replik:
          </note>
          <note>
            Fru talman! Först vill jag säga att jag delar kulturministerns
            syn att det är väl värt att se på SVT och lyssna på Sveriges Radios
            sändningar oberoende egentligen av andelen tittare och lyssnare.
            Medierna ökar ju, så antalet tittare och lyssnare har inte minskat
            på samma sätt som andelen. Det är bra att hålla dessa isär.
          </note>
          <note>
            Jag håller också med om att allt det som kulturministern räknar
            upp ska finnas med. Sedan är det fråga om proportioner och inte
            minst om prioriteringar.
          </note>
          <note>
            Jag skulle vilja ställa en fråga om produktionsutläggningar.
            Nu vill man inte ställa krav som man hade tidigare på en ökning
            av produktionsutläggningar inom SVT. Det är bra, men jag tycker
            att man borde ha satt punkt där och inte i stället komma med ett
            nytt krav, dvs. att nu får ni inte öka, och på det sättet ändå
            ha med en detaljstyrning.
          </note>
          <note>
            Det viktigaste är väl ändå målet och inte medlen.
          </note>
          <note>
            De fristående produktionsbolagen tycker jag är medel för att
            nå målet om bra public service. Jag har uppfattat att det i propositionen
            mer framställs som ett mål. Det här handlar om kompetens i upphandlingen.
          </note>
          <note>
            För den skull är det också bra att det finns kompetens inom SVT,
            och det håller jag helt med om. Men frågan är om man ska hålla
            på att styra och säga att det inte får öka.
          </note>
          <note>
            Det är den ena frågan.
          </note>
          <note>
            Den andra är mycket kort och gäller nordisk TV.
          </note>
          <note>
            Finns det viljan att ha ett utbyte av public serviceprogram mellan
            de nordiska länderna? Om den viljan finns, har kulturministern
            någon tidsplan för en lösning?
          </note>
          <note>
            Anf. 56 Kulturminister MARITA ULV-
          </note>
          <note>
            SKOG (s) replik:
          </note>
          <note>
            Fru talman! Jag letar förtvivlat i mina papper, jag förstod att
            den frågan skulle komma. Men låt mig börja med frågan om utläggning
            av produktionen.
          </note>
          <note>
            Jag tror att det finns en liten nyansskillnad på just den punkten
            mellan Lennart Kollmats och majoriteten i Public service-beredningen
            och i regeringen. Det var en viktig fråga när vi gick från en
            monopol-TV-
          </note>
          <note>
            situation att se till att det också skapades fristående produktionsbolag
            för att snabbt öka mångfalden, så att det skulle finnas många
            som producerade program. För en del var detta dessutom ett slags
            regionalpolitisk, näringspolitisk fråga.
          </note>
          <note>
            Med den snabba tillväxten av den kommersiella televisionen har
            vi nått en punkt där det enligt min mening är så att public service
            är på väg att ta detta näringspolitiska uppdrag med ett så stort
            allvar - det är vad vi har krävt av dem, de har bara följt våra
            krav
          </note>
          <note>
            - att det finns en risk för att de egna produktionsresurserna
            blir utarmade och att vi får en väldig likformighet när det gäller
            vissa programgenrer i public service och i kommersiell television
            där det inte finns det säregna avtryck som public service åtminstone
            ska eftersträva. Det gör ingenting om det ser likadant ut i vissa
            genrer, men man får inte tappa den egna kunskapen och t.o.m. själva
            produktionsapparaten inom public service. Det är detta som vi
            markerar i den här propositionen. Som Lennart Kollmats kanske
            har noterat har vi inte gjort den noteringen när det gäller radio,
            eftersom det där finns behov av fler fristående bolag eller frilansare
            som gör egna produktioner. Jag återkommer till det nordiska.
          </note>
          <note type="speaker">
            Anf. 57 LENNART KOLLMATS (fp) replik:
          </note>
          <note>
            Fru talman! Kulturministern noterade själv att hon inte hann
            svara på den andra frågan, men jag hoppas att hon återkommer.
          </note>
          <note>
            Jag hoppas nu bara att det man skriver i propositionen, och det
            lär bli riksdagens beslut, att programutläggningen inte får öka
            via SVT, inte får till följd att det börjar svänga tillbaka så
            att det minskar. Det står det ingenting om. Det bästa hade varit
            om det inte hade stått någonting över huvud taget utan att man
            hade satt punkt, som jag sade innan, eftersom vi inte längre ställer
            krav på en ökning.
          </note>
          <note>
            Jag är skyldig kulturministern svar på en fråga som hon ställde.
            Det gällde vårt finansieringsförslag.
          </note>
          <note>
            Vi ser alltså ingen framtid i TV-licensen, och vi ser ingen framtid
            via skattefinansiering. Därför skissar vi på andra förslag för
            att se var vi har en framtid. Jag blir förvånad över att så fort
            kulturministern hör ordet börs - det gäller inte bara kulturministern
            utan även andra ministrar - ser hon rött. Man behöver inte vara
            så orolig för folkaktier, för de ägs av folket. Sedan är bara
            förhoppningen att om den här delen av vårt förslag - vi har alternativ
            - skulle antas får vi hoppas att det går bättre med det än med
            den folkaktie som för ett år sedan kom ut. Ett alternativ är att
            personalen tar över bolaget.
          </note>
          <note>
            Det här är framtidsvisioner som vi har. Det är bra att de utsätts
            för både kritik och kommentarer. Vi är som alltid öppna för diskussion
            för att garantera tillgång till en oberoende och bra public service
            till alla i
          </note>
          <note>
            Sverige.
          </note>
          <note>
            Anf. 58 Kulturminister MARITA ULV-
          </note>
          <note>
            SKOG (s) replik:
          </note>
          <note>
            Fru talman! Jag återkommer till den nordiska frågan. Det är inte
            så att den digitala tekniken medför att de möjligheter som finns
            i dag att se grannlands-TV
          </note>
          <note>
            försvinner. Redan i dag finns det dessutom ett mycket omfattande
            samarbete, som Lennart Kollmats väl känner till, mellan de nordiska
            public serviceföretagen när det gäller gemensam programproduktion,
            programinköp, överföring och försäljning av nordiska program till
            icke nordiska länder genom att producera barnprogram. Man har
            ett eget samarbete som heter Nordmagi, och inom det tekniska området
            arbetar man tillsammans med de nordiska telebolagen inom någonting
            som heter Nordig med att utarbeta en gemensam nordisk standard
            för digitala mottagarapparater. Samarbetet inom det nordiska TV-området
            finns och kommer att fortsätta.
          </note>
          <note>
            En fråga när det gäller den digitala utvecklingen handlar naturligtvis
            om upphovsrätten, om rättigheterna. En fråga är om de nordiska
            public servicekanalerna har ekonomiska möjligheter att klarera
            rättigheter för sändning i flera länder med hänsyn till att bolagen
            är finansierade genom licensmedel. Vem ska betala för detta? Det
            är den här typen av komplicerade knäckfrågor som vi får arbeta
            vidare med och som vi kommer att arbeta vidare med på nordisk
            basis. Men tekniken är ingen fiende när det gäller nordisk television
            och grannlands-TV. Däremot finns det andra frågor som följer med
            teknikutvecklingen som vi ser komplexiteten i, men allt är möjligt,
            ingenting är omöjligt.
          </note>
          <note type="speaker">
            Anf. 59 CHARLOTTA L BJÄLKE-BRING (v) replik:
          </note>
          <note>
            Fru talman! Vid en av utskottets utfrågningar av programledningarna
            framgick det att stora delar av
          </note>
          <note>
            SVT:s filmer hade skickats till Italien för att arkiveras där.
            Jag tycker att detta är anmärkningsvärt, eftersom det rör sig
            om explosiva och farliga transporter.
          </note>
          <note>
            Nitratfilmer är ju, som sagt, väldigt explosiva.
          </note>
          <note>
            Det är väldigt konstigt också därför att svenska folket borde
            ha en närhet till sin historia även när det gäller de rörliga
            bilderna. Vi har ju betalat produktionen av filmerna via våra
            licensmedel. Då borde det också vara rimligt att det här kulturarvet
            stannade inom Sveriges gränser.
          </note>
          <note>
            Jag undrar om kulturministern anser att det finns skäl att skärpa
            kraven när det gäller public servicebolagens vård av filmer och
            tillgänglighet till arkivmaterialen med anledning av det här som
            har skett.
          </note>
          <note>
            Anf. 60 Kulturminister MARITA ULV-
          </note>
          <note>
            SKOG (s) replik:
          </note>
          <note>
            Fru talman! Jag ska direkt säga att detta med den italienska
            resan som Charlotta L Bjälkebring beskriver är en nyhet för mig.
            Jag vet ingenting om detta.
          </note>
          <note>
            Däremot har Sveriges Televisions ledning varit väldigt tydlig
            i olika samtal som jag har haft med den när det gäller värdet
            av detta filmarv.
          </note>
          <note>
            Sveriges Television sitter ju på en guldgruva. I
          </note>
          <note>
            den digitala framtiden kommer det att vara en viktig del av det
            innehåll som public service kan sända ut, eftersom det kommer
            att finnas gott om utrymme i marknätet.
          </note>
          <note>
            Jag utgår ifrån att man med den grundsynen, att detta är en värdefull
            tillgång, också anstränger sig för att vårda och ta hand om filmarvet
            på bästa sätt. Men jag får informera mig mer på den punkten, för
            det här var nytt för mig.
          </note>
          <note type="speaker">
            Anf. 61 CHARLOTTA L BJÄLKE-BRING (v) replik:
          </note>
          <note>
            Fru talman! Jag tackar för att kulturministern ska informera
            sig mer om detta. Jag håller med om att filmarvet verkligen är
            en guldgruva. Men det faktum att man har skickat stora mängder
            film till Italien visar ändå att SVT har ett problem med att vårda
            och arkivera filmerna i Sverige.
          </note>
          <note>
            Om jag inte missminner mig har det gjorts en utredning om ett
            statligt svenskt filmarkiv. Det finns ett förslag om att ett sådant
            skulle ligga i Grängesberg.
          </note>
          <note>
            Har kulturminister någon uppfattning om det? Kan det tänkas komma
            ett sådant förslag i framtiden?
          </note>
          <note>
            Anf. 62 Kulturminister MARITA ULV-
          </note>
          <note>
            SKOG (s) replik:
          </note>
          <note>
            Fru talman! Det finns en utredning som har tittat vidare på den
            icke fiktiva filmen, alltså det som inte är spelfilm, och om man
            skulle kunna använda det gamla gruvområdet i Grängesberg för att
            en filmvårdsverksamhet successivt och organiskt skulle få växa
            fram där. Redan i dag bedrivs en del verksamhet genom det kulturarvs-IT
            som Kulturdepartementet och Arbetsmarknadsdepartementet driver
            gemensamt.
          </note>
          <note>
            Det sker i Grängesberg, och det är ett femtontal personer som
            är verksamma där redan i dag.
          </note>
          <note>
            Vi undersöker möjligheten att i någon form så småningom utöka
            verksamheten. Exakt vad som skulle finnas där i så fall - om det
            handlar om SVT:s filmer, om Svenska Filminstitutets filmer, länsmuséernas
            filmer eller någon annan typ av film - kan jag inte svara på i
            dag. Men det är en fråga som vi bereder och som en särskild utredare
            har tittat närmare på.
          </note>
          <note>
            Men det finns en del oklara frågor även på detta område som måste
            få en lösning innan vi kan komma fram till ett definitivt beslut.
          </note>
          <note type="speaker">
            Anf. 63 JAN BACKMAN (m) replik:
          </note>
          <note>
            Fru talman! Kulturministern säger när hon beskriver public service-verksamheten
            att här ska finnas allt. Hon säger också att kyrkan ska stå mitt
            i byn, vilket kanske var ett mindre lämpligt påpekande med tanke
            på all kritik som har framförts här tidigare under debatten om
            gudstjänsterna i SVT.
          </note>
          <note>
            Men min fråga är: Blir SVT bättre på att producera nyhetskultur
            och samhällsprogram om man samtidigt producerar underhållning?
          </note>
          <note>
            Den 29 maj skrev en krönikör i Dagens Nyheter att han betraktade
            SVT på underhållningsområdet som TV-branschens andratidning. Det
            var han som formulerade den här frågan.
          </note>
          <note>
            Min andra fråga gäller frihet från reklam som också kulturministern
            var inne på. Kommer regeringen att noga sätta sig in i Granskningsnämndens
            utslag för två veckor sedan beträffande UR-programmen
          </note>
          <note>
            Torped och Mat, vad är det? och se till att vi får tydligare
            sponsorsregler så att inte sådana här överträdelser kan förekomma
            i framtiden?
          </note>
          <note>
            Hur stämmer det här med att ministern tidigare i debatten sade
            att TV-avgiften på något sätt skulle fungera som en garant för
            oberoendet? Erfarenheterna visar ju att det här har uppstått ett
            beroendeförhållande.
          </note>
          <note>
            Dessutom har Granskningsnämnden varit väldigt skarp i sitt påpekande
            att UR har vägrat att lämna ut det material som radio- och TV-lagen
            och sändningstillståndet anger att man ska göra för att Granskningsnämnden
            ska kunna utföra sin uppgift.
          </note>
          <note>
            Anf. 64 Kulturminister MARITA ULV-
          </note>
          <note>
            SKOG (s) replik:
          </note>
          <note>
            Fru talman! Det som är Sveriges Televisions och alla public service-företags
            uppdrag är ju att vara i allmänhetens tjänst. Eftersom en tredjedel
            av hushållen bara har tillgång till marksänd television är det
            naturligtvis viktigt att public service kan erbjuda ett väldigt
            brett utbud, alltifrån underhållning och sport till djuplodande
            diskussionsprogram, kultur, drama, religionsprogram och annat.
            Självfallet måste det vara så om man ska vara ett public service-företag.
          </note>
          <note>
            Jag delar också den uppfattning som har kommit fram i debatten
            här och på andra håll att det finns en stimulans - sådana är i
            alla fall erfarenheterna från andra länder - att har man en kvalificerad,
            bred public service-verksamhet konkurrerar man med de kommersiella
            kanalerna om kvalitet, dvs., kvaliteten på de kommersiella kanalernas
            utbud har en tendens att bli högre om också public service också
            publicerar underhållningsprogram.
          </note>
          <note>
            Jag tror att public service breda uppdrag är en förutsättning
            för att vi ska ha ett medieutbud totalt som har en hög kvalitet
            och som främjar en yttrandefrihet som berör alla människor.
          </note>
          <note>
            När det gäller sponsorsreglerna har public serviceföretagen i
            dag nästan 6 miljarder per år att disponera.
          </note>
          <note>
            Sponsringsintäkterna ligger på 19-20 miljoner kronor per år.
            Om man vid något enstaka tillfälle kliver över gränsen för vad
            sponsorsreglerna tillåter är det väldigt bra att Granskningsnämnden
            reagerar, och det påverkar naturligtvis också de bedömningar som
            görs inom public service-företagen. Men det betyder inte att reglerna
            behöver förändras. Vi förändrar ju inte en lagregel i t.ex. brottsbalken
            så fort någon bryter mot den. Det är inte lagen som det är fel
            på. Däremot är vi alla människor, och ibland kan man göra en felaktig
            bedömning.
          </note>
          <note>
            Granskningsnämnden har reagerat, och det kommer säkert att få
            betydelse. Sponsringen ska finnas kvar i den mycket ringa omfattning
            som den har i dag. Det är ingenting som jag tycker att man behöver
            hetsa upp sig för. Det är en förutsättning för att kunna vara
            med och sända ut stora EBU-evenemang. Det är också en förutsättning
            för att public service ska kunna fortsätta att sända mycket stora,
            viktiga idrottsevenemang.
          </note>
          <note type="speaker">
            Anf. 65 JAN BACKMAN (m) replik:
          </note>
          <note>
            Fru talman! I det här fallet var det två UR-
          </note>
          <note>
            debattprogram, det ena om ungdomars sommararbete och det andra
            om mat- och djurhållning i olika perspektiv, så just här var det
            inte svenska allmänhetens idrottsintresse som gynnades.
          </note>
          <note>
            Redan i inledningen av den här debatten påpekade jag just sponsorsintäkternas
            ekonomiskt ringa betydelse. Däremot är beroendeskapandet och ifrågasättandet
            av oberoendet, tycker jag, det som är den viktiga effekten av
            att det fortfarande finns otydligheter i sponsringsreglerna.
          </note>
          <note>
            När det gäller konkurrensen behöver ju inte konkurrens med kvalitet
            betyda att man också konkurrerar med programformat och innehåll,
            utan man kan ju konkurrera med bra debattprogram och på det viset
            få många tittare.
          </note>
          <note>
            Däremot delar jag uppfattningen att så länge en tredjedel av
            svenska folket inte kan se andra än de analoga sändningarna måste
            de analoga sändningarna fortsätta i oförändrad omfattning.
          </note>
          <note>
            Anf. 66 Kulturminister MARITA ULV-
          </note>
          <note>
            SKOG (s) replik:
          </note>
          <note>
            Fru talman! Jag håller med Jan Backman om att det är väldigt
            viktigt att man inte som tittare får uppleva att programutbudet
            påverkas av sponsorer och andra. Jag är övertygad om att Granskningsnämndens
            utlåtanden och beslut är viktiga underlag för framtida beslut
            inom Utbildningsradion och säkert också inom andra delar av public
            service. Men jag tror inte att det handlar om otydlighet i sponsorsreglerna.
            De tycker jag är mycket entydiga.
          </note>
          <note type="speaker">
            Anf. 67 PAAVO VALLIUS (s):
          </note>
          <note>
            Fru talman! Frågan om minoriteternas tillgänglighet till public
            service-företagens programutbud är mycket viktig. Det är glädjande
            att den parlamentariska kommittén, som har arbetat fram propositionen
            som dagens betänkande baseras på, har tagit denna fråga på allvar.
          </note>
          <note>
            I december 1999 beslutade Sveriges riksdag att ge finskan, meänkieli,
            samiskan, romani chib och jiddisch status av nationella minoritetsspråk.
            Nationella minoriteter och minoritetsspråk berikar vårt land och
            bidrar till att utveckla Sverige i flera avseenden, inte minst
            kulturellt. För att dessa olika kulturer ska bevaras och frodas
            även i Sverige krävs det att dessa språk får utrymme i medierna.
          </note>
          <note>
            De kommersiella kanalerna är inte intresserade av att sända program
            på minoritetsspråk. Denna verksamhet anses nämligen inte vara
            tillräckligt lönsam för dessa konkurrensutsatta medieföretag.
            Därmed får public service-företagen Sveriges Radio, Sveriges
          </note>
          <note>
            Television och Utbildningsradion ett större ansvar för att ett
            bra programutbud finns tillgängligt för dessa grupper. Ett viktigt
            inslag i public service-uppdraget är att sända program för olika
            intressen och minoriteter. Detta är en självklar del i uppdraget
            för radio och TV i allmänhetens tjänst.
          </note>
          <note>
            Vi har här i riksdagen ett visst inflytande över inriktningen
            på dessa tre public service-företags programverksamhet, och för
            oss socialdemokrater är det självklart att ta ansvar för att stärka
            de etniska och språkliga minoriteternas intressen.
          </note>
          <note>
            Ledord för den socialdemokratiska public servicepolitiken är
            en radio och TV för hela Sverige. Detta innebär att utbudet ska
            vara tillgängligt i samtliga delar av landet. Det innebär också
            att ett utbud ska finnas för alla människor, inte minst för våra
            minoritetsgrupper. Detta är en demokratisk rättighet.
          </note>
          <note>
            I Sverige finns ungefär 250 000 sverigefinnar som är i stort
            behov av att etermedierna sänder finskspråkiga program av olika
            slag. För att den finskspråkiga minoriteten inte ska förlora kontakten
            med modersmålet och den finska kulturen är det viktigt att public
            service-företagen tillhandahåller ett programutbud på finska språket.
            Frågan är speciellt viktig i ett läge då programföretagen under
            ett antal år har minskat resurserna för program för olika minoriteter.
            Kritiken är främst riktad mot Sveriges Radio, vars resurser för
            de finskspråkiga sändningarna har minskat påtagligt sedan 1996.
            För socialdemokraterna är det mycket viktigt att de finskspråkiga
            gruppernas status återupprättas i public service-utbudet.
          </note>
          <note>
            Fru talman! I dag känns det glädjande att stå här i kammaren
            och tala om krav på programutbud för etniska och språkliga minoriteter,
            då betänkandet innebär en skärpning av kraven på programbolagen.
          </note>
          <note>
            Detta är resultatet av ett gott arbete som den parlamentariska
            arbetsgruppen har gjort och som föregicks av Anders Ljunggrens
            utredning. Propositionen visar att vi inte accepterar att programbolagen
            inte lever upp till kraven i sändningstillstånden.
          </note>
          <note>
            Beslutet som vi fattar i dag innebär att de samlade resurserna
            för etniska och språkliga minoriteter ska öka under nästa tillståndsperiod.
            Speciellt gäller detta programresurserna för de finska sändningarna.
            Sveriges Radio är nu ålagd att säkerställa en ökad tillgänglighet
            för den finskspråkiga gruppen och att återupprätta de finskspråkiga
            programmens status inom programutbudet. Detta är oerhört viktigt
            för den stora grupp sverigefinnar som bor och lever i Sverige.
          </note>
          <note>
            Fru talman! Jag vill uttrycka min glädje över att vi i Sverige
            är på god väg att förstå de språkliga och etniska minoriteternas
            betydelse för både samhälle och kultur och hur oerhört viktigt
            det är att minoriteterna får utrymme att leva vidare och frodas
            även i vårt land.
          </note>
          <note>
            Jag yrkar bifall till utskottets förslag.
          </note>
          <note type="speaker">
            Anf. 68 OLA KARLSSON (m):
          </note>
          <note>
            Fru talman! Det är få områden som förändrats lika dramatiskt
            och genomgripande som etermedierna gjort under de senaste 15 åren,
            från att tittarna då endast erbjöds statsmonopolets två kanaler
            till dagens mycket stora utbud. Inom TV redovisar kvällstidningarnas
            TV-bilagor ca 90 kanaler enkelt tillgängliga här i Sverige. Det
            möjliga utbudet för de med bra parabolmottagare är flera hundratals
            olika TV-
          </note>
          <note>
            kanaler.
          </note>
          <note>
            Om det är få områden som genomgått samma omvälvande förändringar
            är det också få områden som sett så påtagliga försök från socialdemokratin
            och regeringen att förneka förändringen. Låt allt förbli vid det
            gamla, är budskapet från regeringen. Att världen förändras och
            medievärlden förändras snabbare än det mesta får inte rubba regeringens
            cirklar, som nu också utgår ur kammaren. Sådan har attityden varit
            under många år då det enda som varit säkert är att utvecklingen
            sprungit ifrån de statsägda radio- och televisionsbolagen.
          </note>
          <note>
            Det är ett antal förändringar som i grunden ändrar vilkkoren
            för såväl public service-uppdraget som villkoren för de statliga
            programföretagen.
          </note>
          <note>
            Den viktigaste förändringen är det dramatiskt ökade utbudet av
            program. Maktkoncentrationen med endast ett sändande TV-bolag
            har brutits. Maktkoncentrationen kvarstår dock på radioområdet,
            där vi fortfarande bara har ett rikstäckande bolag. Vi har gått
            från enfald till mångfald i utbudet.
          </note>
          <note>
            Även övergången från analog till digital teknik innebär stora
            förändringar. Den leder till mängder av kanaler med ökad tillgänglighet.
            Teknikövergången innebär också stora möjligheter till besparingar
            vad gäller produktion, distribution och lagring. Med Internettekniken
            blir hundratals, kanske tusentals, kanaler tillgängliga för dem
            som har bra uppkopplingsmöjligheter. Vi går från broadcasting
            till simulcasting.
          </note>
          <note>
            Övergången till digital teknik innebär att TV- och datatjänster
            kan växa ihop. Det blir möjligt att med behållning se TV på datorn
            respektive datorprodukter på TV:n. Med Internettekniken får vi
            sannolikt se en framväxt av tillgängliga programarkiv hos kanalerna.
          </note>
          <note>
            Det innebär att vi själva kommer att kunna välja vilka program
            och tjänster vi vill hämta hem från de olika kanalerna, när vi
            vill titta på dem och om vi vill se dem på datorskärmen eller
            i TV-rutan. Kanalbegreppet minskar i betydelse. Vi får en kraftig
            individualisering av tittandet. Vi går från prime time till any
            time.
          </note>
          <note>
            Fru talman! Det tidigare public service-uppdraget handlade om
            att ett statligt radio- och TV-monopol skulle erbjuda ett fritt
            programutbud för att tillfredsställa de flesta. Nu står det offentligt
            finansierade utbudet i Sveriges Television, Sveriges Radio och
          </note>
          <note>
            Utbildningsradion för en liten del av utbudet på mediemarknaden.
            Det innebär att frågorna för staten och för ansvariga politiker
            förändras och att nya frågor ställs som kräver sina svar.
          </note>
          <note>
            Den ena frågan gäller vilken programverksamhet som bör finansieras
            gemensamt. Det gäller dess omfattning, innehåll, organisation
            och finansiering. Den andra frågan gäller utvecklingen av de tre
            befintliga programföretaget SVT, SR och UR. De representerar stora
            tillgångar när det gäller kunnande och kreativitet hos personalen,
            men också många års nedlagda investeringar i teknik och fasta
            anläggningar. De här företagen måste få goda möjligheter att utvecklas
            i den nya mediemiljön, något som avgörs av det utrymme som företagen
            själva får att ta till vara och vidareutveckla.
          </note>
          <note>
            Frågan om public service-uppdraget handlar dessutom mycket om
            huruvida man ska vara ett komplement eller en konkurrent. När
            de kommersiella kanalerna startar program som Vem vill bli miljonär?
            tar det inte lång tid innan Sveriges Television startar konkurrenten
            Vinna eller försvinna. Det finns dessutom två varianter, dels
            programserien, dels dokusåpan om SVT:s ledning. Ett annat färskt
            exempel är
          </note>
          <note>
            TV4:s program Äntligen hemma, som i SVT:s tappning heter Gör
            det själv.
          </note>
          <note>
            När kulturministern tidigare sade att kvaliteten på program har
            en tendens att bli högre om Sveriges
          </note>
          <note>
            Television också gör samma program kan man ju undra om kvaliteten
            på Vem vill bli miljonär? höjdes av att Sveriges Television började
            sända Vinna eller försvinna. Man kan också ställa sig frågan vad
            det är som gör att en amerikansk långfilm är public service när
            den sänds i Sveriges Television men en kommersiell produkt när
            den sänds i en annan kanal. Jag menar att det inte är rimligt
            och inte kan försvaras att skatte- eller licenspengar används
            för att göra program där syftet är att konkurrera med andra kanaler.
          </note>
          <note>
            Det kan bara försvaras att tvinga folk att betala för ett kompletterande
            utbud innehållsmässigt och kvalitetsmässigt.
          </note>
          <note>
            För oss moderater är det självklart att public service-uppdraget
            eller, som det borde heta, statens uppdrag inom etermedier, måste
            ändras när utbudet, efterfrågan och konkurrensen med andra medier
            ändras. Ny teknik, nya konkurrensförhållanden och ändrade tittar-
            och lyssnarvanor hos publiken betyder att vad som är public service
            under ett skede kanske är något helt annat i en annan tid.
          </note>
          <note>
            När den tekniska utvecklingen ger lika goda villkor för mångfald
            och konkurrens inom etermedierna som inom tryckta medier finns
            det ingen anledning att bevara den offentliga kontrollen vare
            sig av tekniska eller moraliska skäl. Det är i stället dags att
            låta det demokratiska samhällets grundläggande principer om mediernas
            mångfald och oberoende gälla även inom eter- och kabelmedierna.
            Utgångspunkten är att medierna ska stå fria från staten.
          </note>
          <note>
            Samma principer måste också ligga till grund inom radio och TV.
            Public service kan inte ses som ett allmänt inslag i mediestrukturen.
            Det kan bara motiveras om andra aktörer inte kan fullfölja uppgifter
            som staten finner omistliga. För oss handlar public service-begreppet
            om en programverksamhet som når hela landet, som har ett allmänintresse
            men som inte skulle komma till stånd på den vanliga mediemarknaden.
            Public service-programmen ska komma alla till del. De måste präglas
            av högsta kvalitet, och de ska ses som ett komplement till den
            fria mediestrukturen.
          </note>
          <note>
            Till public service-uppdraget kan höra mer omfattande kulturprogram,
            program för minoriteter, nyhetsförmedling i den mån delar av landet
            inte täcks av andra m.m. Det ligger i sakens natur att public
            service-uppdraget kontinuerligt måste prövas och omprövas.
          </note>
          <note>
            Med det här synsättet blir public service-uppgiften mer begränsad
            än i dag. Den ställer inte krav på statliga företag av den typ
            och omfattning som finns i dagens Sveriges Radio och Sveriges
            Television. De här företagen kan därför säljas helt eller delvis.
            Den public service-verksamhet som är motiverad bör produceras
            efter upphandling eller entreprenad. Det öppnar möjligheten för
            många att medverka och reducerar behovet av egna produktionsresurser
            ägda av staten.
          </note>
          <note>
            Sändningen av public service-produktionen kan ske på flera sätt.
            En möjlighet kan vara att den sker inom ramen för andra företags
            radio- och TV-
          </note>
          <note>
            program. Ett sådant alternativ gör det möjligt att inordna public
            service-produktionen i ett mer mångfacetterat sammanhang. Public
            service-ansvaret skulle på så sätt komma att utvecklas till ett
            stöd för viss kvalitetsproduktion, och staten skulle inte behöva
            äga något sändningsbolag alls. En annan möjlighet är att sända
            public service-programmen i speciella kanaler. Det skulle göra
            det tydligt vilka program staten stöder, och i gengäld skulle
            staten med det alternativet sannolikt tvingas finansiera en större
            del av produktionen på egen hand.
          </note>
          <note>
            Fru talman! Sveriges Television och Sveriges Radio står inför
            stora utmaningar och krav på förändringar. Ska de utvecklas till
            starka medieföretag krävs det resurstillskott både för att klara
            teknikutveckling och för att få möjlighet att köpa in program
            som t.ex.
          </note>
          <note>
            sport. Möjligheten att skapa allianser med andra medieföretag
            blir viktigare, liksom möjligheten att distribuera material i
            nya former, t.ex. över Internet.
          </note>
          <note>
            Deras roll i dag som helstatliga public service-företag blockerar
            effektivt många av utvecklingsvägarna.
          </note>
          <note>
            Likheterna med Telia är stora. Det statliga ägandet hämmar utvecklingen
            för företagen.
          </note>
          <note>
            Frågorna "hur tar staten som ägare vara på de värden som ligger
            i dagens företag?" och "hur skapas utvecklingsmöjligheter för
            företagen?" blir lika relevanta som frågan om vad som ska betalas
            med skatteeller licenspengar.
          </note>
          <note>
            Med en renodling av public service-uppdraget och en särskiljning
            från dagens programföretag skapas bättre förutsättningar för företagen.
            Med en privatisering av hela eller delar av Sveriges Television,
            Sveriges Radio och Utbildningsradion ges dessa ett nytt brett
            ägande med förutsättningar att agera på den förändrade mediemarknaden.
            Därigenom öppnas möjligheten att konkurrera på likvärdiga villkor
            med andra medieföretag utan den tvångströja som dagens statliga
            ägande ger. Nya finansieringsformer, nya distributionsformer,
            möjlighet till betaltjänster och allianser med andra mediebolag
            klaras bäst genom ett nytt ägande. Inte minst skulle möjligheten
            till ett engagerat, kunnigt och intresserat ägande stärka företagen
            avsevärt.
          </note>
          <note>
            Fru talman! De viktiga framtidsfrågor som inte kunnat hanteras
            vare sig i beredningen eller i propositionen måste nu hanteras
            snabbt både för att vi ska få ett nytt och modernt public service-uppdrag
            och för att ge programföretagen förutsättningar att utvecklas
            och agera på den föränderliga mediemarknaden.
          </note>
          <note>
            Fru talman! Avslutningsvis instämmer jag i de yrkanden som tidigare
            har framförts av Jan Backman.
          </note>
          <note type="speaker">
            Anf. 69 ÅKE GUSTAVSSON (s) replik:
          </note>
          <note>
            Fru talman! Här fick vi på ett något mer aggressivt sätt än från
            Jan Backman klarhet i den moderata mediepolitiken.
          </note>
          <note>
            Först och främst säger Ola Karlsson att socialdemokraterna och
            regeringen förnekar förändring i den tekniska utvecklingen. Det
            är precis tvärtom. Vi försöker ta tag i förändringarna och försöker
            anpassa public service-företagen till de förändringar som sker.
          </note>
          <note>
            Då framstår Ola Karlsson som den stora bromsklossen. När man
            från Teracoms sida försöker att satsa på en utveckling i det terrestra
            digitala nätet, då framstår
          </note>
          <note>
            Ola Karlsson som den främste profeten och talar om hur dåligt
            det är med denna satsning. Han talar om stolpar i marken som förstör
            det mesta, trots att han inser att en tredjedel av svenska folket
            kan se bara terrestra sändningar och trots att han inser att den
            analoga tekniken är på väg ut. Ola Karlsson framstår här som den
            främste förespråkaren för den rest-TV
          </note>
          <note>
            som vi alla avvisar. Han klär det i vackra ord och kallar det
            för komplement-TV. Han vill reducera public service till någonting
            som ska sända sådant som de kommersiella TV-bolagen har tackat
            nej till.
          </note>
          <note>
            Jag har en fråga till Ola Karlsson. Ola Karlsson har tillsammans
            med Olof Ehrencrona i beredningsarbetet företrätt Moderata samlingspartiet,
            och vi har lyckats nå en enig skrivning. I sitt anförande nu tar
          </note>
          <note>
            Ola Karlsson avstånd från nästan allting som han har sagt i denna
            beredning. Om Ola Karlsson var dr Jekyll i beredningen, så är
            han det inte i talarstolen.
          </note>
          <note type="speaker">
            Anf. 70 OLA KARLSSON (m) replik:
          </note>
          <note>
            Fru talman! Det är mycket intressant att höra att
          </note>
          <note>
            Åke Gustavsson anger det digitala marknätet som framtiden för
            public service-företagen. Vi har ju sett statens satsningar, där
            staten har betalat abonnemangen på Stenbecks kanaler, betalat
            för att människor ska kunna se TV 3, Kanal 8 och ZTV. Vi tycker
            inte att det är en statlig uppgift att betala abonnemang för privatpersoner
            så att de ska kunna se Stenbecks kanaler.
          </note>
          <note>
            Vi ser också vad Teracom och dess bolag ägnar sig åt, nämligen
            att subventionera ut dekodrar på marknaden. Och det är klart att
            försäljningen tar fart om man som Boxer gör, går med en bunt dekodrar
            till radio- och TV-handlarna och säger: Du får de här dekodrarna
            gratis om du säljer dem för 95 kr. Dessutom ger vi dig en hundralapp
            ungefär för varje dekoder som du lyckas sälja.
          </note>
          <note>
            Boxer skänker alltså inte bara bort dekodrarna utan skänker dessutom
            bort 100 kr för varje dekoder som radiohandlaren lyckas kränga
            ut.
          </note>
          <note>
            Jag och vi tycker inte att detta är en uppgift för statliga bolag
            att ägna sig åt.
          </note>
          <note>
            Beträffande frågan om beredningsgruppen så är det sant att vi
            moderater var beredda att gå mycket långt, bl.a. för att uppnå
            ett fortsatt utredande som skulle kunna lösa och hantera de viktiga
            ohanterade frågorna i beredningsunderlaget. Vi var överens i beredningsgruppen
            om att det fanns ett antal frågor som måste hanteras som inte
            hanteras i denna proposition. Vi var beredda att gå mycket långt
            under förutsättning att vi fick en kort tillståndsperiod på maximalt
            tre år. När propositionen presenterades visade det sig att den
            majoritet som fanns i beredningen för ett treårigt tillstånd var
            försvunnen. Då kunde vi inte längre ställa upp.
          </note>
          <note type="speaker">
            Anf. 71 ÅKE GUSTAVSSON (s) replik:
          </note>
          <note>
            Fru talman! Den historieskrivning som Ola Karlsson ger är inte
            korrekt. Det fanns ingen majoritet i beredningen för en tillståndsperiod
            på tre år. Det var ingen socialdemokrat som stod för det. Jag
            tror t.o.m.
          </note>
          <note>
            att det var så att det fanns andra partier som ville ha en längre
            tillståndsperiod än de fyra år som kom att bli beslutet. Så det
            som Ola Karlsson säger i detta avseende är helt enkelt inte sant.
          </note>
          <note>
            När det sedan gäller det digitala marknätet så pågår det ett
            krig där mellan Viasat och Boxer, som för övrigt är delägt av
            ett försäkringsbolag. Det handlar om marknadsföring och om att
            etablera sig på marknaden. Inte en enda statlig skattekrona har
            gått in i detta. Det är en investering från Teracoms sida.
          </note>
          <note>
            Jag är glad att höra att ni var beredda att gå mycket långt i
            beredningen. Ni gjorde faktiskt det. Men ni har inte följt upp
            det i riksdagen senare.
          </note>
          <note>
            I min förra replik glömde jag att säga någonting om DAB-en. Ola
            Karlsson säger att det är rikstäckande. Det är enbart ett bolag,
            nämligen Sveriges Radio, som sänder det. Det är riktigt. Om Ola
            Karlsson hade lyssnat på mitt anförande så hade han hört att jag
            där försökte markera att jag tror att man ska titta ordentligt
            på om man också ska öppna för rikstäckande kommersiella sändningar
            i DAB-nätet.
          </note>
          <note>
            Jag konstaterar nu, Ola Karlsson, att det var dr Jekyll som satt
            i utredningen. Det är inte dr Jekyll som talar från talarstolen.
          </note>
          <note type="speaker">
            Anf. 72 OLA KARLSSON (m) replik:
          </note>
          <note>
            Fru talman! Det är lätt att gå till Aftonbladets debattartiklar
            där de tre socialdemokratiska ledamöterna skrev om treåriga tillståndsperioder.
            Vi var två moderater i beredningsgruppen som argumenterade för
            maximalt tre år. Det fanns företrädare för andra partier som också
            argumenterade för tre år. Det fanns en bred majoritet i beredningen
            för tre år. När detta stod klart för ordföranden i beredningen
            så lyftes frågan ut, och man skyllde på att tillståndsperiodens
            längd måste förhandlas med Finansdepartementet. Det visade sig
            ju att det inte var så. Det var för att Kulturdepartementet ville
            ha en längre tillståndsperiod som man lyfte ut frågan ur beredningen.
          </note>
          <note>
            Sedan är det intressant att höra att subventioneringen av Stenbecks
            kanaler är en viktig fråga för att de statliga bolagen ska kunna
            konkurrera. Likaså att man skänker bort dekodrar. Vi tycker inte
            att det är statliga uppgifter.
          </note>
          <note>
            Sedan är det bra och glädjande att vi nu kan höra att socialdemokraternas
            åttaåriga hetsjakt på den kommersiella radion nu verkar vara över.
            De inser att den behövs i radioutbudet för att utveckla det. Skälet
            till att den inte har funnits med i den digitala radion har varit
            orimliga villkor från regeringen och lagstiftaren. De har ställt
            upp sådana villkor att det inte har varit kommersiellt intressant
            för dess bolag att vara med. Det har lett till att Sveriges Radio
            har fått betala
          </note>
          <note>
            70 miljoner kronor om året för att nå mindre än 500
          </note>
          <note>
            lyssnare med de digitala sändningarna. Det har kostat för företagen,
            det har kostat för staten, och det har kostat alldeles för mycket.
          </note>
          <note type="speaker">
            Anf. 73 JOHNNY GYLLING (kd):
          </note>
          <note>
            Fru talman! Jag har inga yrkanden att göra.
          </note>
          <note>
            I detta betänkande behandlas förutom regeringens proposition
            om radio och TV i allmänhetens tjänst även 13 motioner med anledning
            av propositionen samt 28 motioner från allmänna motionstiden.
            En av dessa motioner, Kr221, är undertecknad av mig, och det är
            den jag vill tala för här i dag. Jag vill också uppmärksamma kammarens
            ledamöter på att två motioner från Blekinges socialdemokratiska
            ledamöter, väckta med samma syfte som min motion, behandlas och
            tillika med min motion avstyrks av utskottet i betänkandet.
          </note>
          <note>
            "Den som innehar en TV-mottagare skall betala
          </note>
          <note>
            TV-avgift för mottagaren till Radiotjänst i Kiruna
          </note>
          <note>
            Aktiebolag." Så inspirerande låter den första paragrafen i lagen
            om TV-avgift från 1989. Lagen slår fast att man betalar efter
            innehav, inte efter kvalitet på mottagningen. Runtom i landet
            finns tusentals människor som inte har tillräckligt bra mottagningsförhållanden
            för att kunna se svensk television utan att betala dyra pengar
            för ett abonnemang på en satellitkanal. De kan dessutom inte se
            sina regionala nyheter.
          </note>
          <note>
            Om dessa människor handlar min motion. I östra
          </note>
          <note>
            Blekinge finns flera samhällen med dåliga mottagningsförhållanden.
            I Kristianopel som gränsar till
          </note>
          <note>
            Småland kan man visserligen se Smålandsnytt men inte Sydnytt
            som omfattar nyheter från Blekinge.
          </note>
          <note>
            Hela 15 föreningar i Kristianopel har i många år uppvaktat Sveriges
            Television om saken. En mycket stor nonchalans har visats från
            SVT:s sida.
          </note>
          <note>
            Kulturministern har givit sitt stöd till SVT. Nu har ministern
            tyvärr lämnat kammaren. Jag hade hoppats få några svar från henne.
            Men kanske kan socialdemokraternas representant Åke Gustavsson
            vara vänlig att svara på varför dessa motioner över huvud taget
            inte har kommenterats i debatten från majoritetens sida.
          </note>
          <note>
            Vad tror socialdemokraterna att människor tycker om att betala
            1 668 kr utan att få valuta för pengarna?
          </note>
          <note>
            Dessutom föreslås en höjning till nästa år till 1 740 kr för
            TV-avgiften.
          </note>
          <note>
            Eftersom dessa människor - för övrigt hela svenska folket - under
            hela senaste året bevittnat den ledarbyteskarusell som pågått
            inom SVT och som förmodligen kostat stora pengar för licensbetalarna
            finns det ingen som helst förståelse för att inte flera slavsändare
            har byggts i glesbygden. Enligt uppgifter jag fått skulle problemet
            i östra Blekinge kunnat avhjälpas med en slavsändare för 400 000
            kr. Det kan handla om så mycket som 1 500 personer som berörs
            i denna del av landet.
          </note>
          <note>
            Fru talman! I går såg vi på nyheterna att det föreslås att den
            som drabbas av elavbrott ska få ersättning. Det låter väl rimligt.
            Om man abonnerar på kabel-TV eller satellit men inte kan se de
            utlovade programmen har man naturligtvis rätt att få pengarna
            tillbaka. Får man inte det går man till Konsumentombudsmannen.
            Men om man inte kan se Sveriges Televisions program med hygglig
            kvalitet eller sina egna regionala nyhetsprogram har man ingenstans
            att vända sig. Det är bara att betala ändå. Det är väl knappast
            rimligt? Jag tycker att det liknar skandal att ingen i ansvarig
            ställning bryr sig om dessa frågor.
          </note>
          <note>
            Min fråga till Åke Gustavsson, om han är vänlig att svara, blir
            hur länge till människorna i östra Blekinge ska vänta. De har
            skrivit brev och insändare i över sju års tid. Det minsta man
            kan begära är ett svar från regeringspartiet.
          </note>
          <note type="speaker">
            Anf. 74 ANA MARIA NARTI (fp):
          </note>
          <note>
            Fru talman! Jag vågar påstå att det i dag inte finns någon institution
            eller någon sorts arbete som har så stor betydelse för demokratin
            som etermedierna. Jag har varit med inifrån i totalitära system,
            och jag vet hur mycket det faktum att TV och radio är riktigt
            oberoende har betytt i de länder som har hunnit demokratisera
            sig. Kom ihåg skandalen i Prag för några månader sedan. Kom ihåg
            de stora massdemonstrationer som tjeckerna satte i gång. De visste
            vad de gjorde. Det är oerhört viktigt att hålla dessa medier ifrån
            politisk manipulation.
          </note>
          <note>
            Då kan jag absolut inte förstå hur man kan betrakta etermedierna
            - de som står fristående - som ett komplement. De är inte ett
            komplement. De är ryggraden i en sund kommunikation mellan invånare
            och alla ansvariga i samhället. Men jag kan inte heller helt passivt
            se på otydligheten i de fristående mediernas situation i dag.
            Det är inte en otydlighet som föds ur illvilja eller ur någon
            politisk konspiration, utan den är en rest av en gammal ordning
            utsatt för otroliga påfrestningar på grund av teknisk utveckling.
          </note>
          <note>
            Då vill jag en gång till förklara vad Folkpartiet vill med ekonomiskt
            oberoende public service. Idén är faktisk socialdemokratisk. Det
            var Harry Schein som en gång i tiden placerade hela filmkulturen
            och hela filmproduktionen i Sverige utanför de två stora påverkanssfärerna.
            Varken den kommersiella påverkan eller den politiska påverkan
            kunde under ett antal år nå den svenska filmen, som då hade en
            fantastisk framgångsrik period. Harry Schein skapade en mycket
            hållbar modell.
          </note>
          <note>
            Vad vi vill göra är att gå vidare. Det kräver väldigt mycket
            jobb att verkligen finansiera dessa oerhört starka fristående
            fonder.
          </note>
          <note>
            Sedan skulle det vara bra om vi när vi diskuterar dessa mycket
            viktiga framtidsfrågor låter bli de enkla grova anklagelserna.
            Man frågar varför vi vill sälja public service på börsen som om
            LO och TCO inte hade enorma belopp på börsen och som om börsen
            själva existens skulle innebära ett slags demonisk närvaro i den
            underbara icke-ekonomiska fulländade värld som inte behöver ekonomi
            som fungerar effektivt.
          </note>
          <note>
            Det var det första. Det är oerhört viktigt med fullständigt ekonomiskt
            oberoende. Hur detta ska konstrueras kommer vi fram till genom
            mycket långsiktigt och djupgående politiskt arbete. Jag hoppas
            på möjligheten att vi tillsammans ska jobba med ett sådant uppdrag.
            Det står faktiskt i den proposition som vi kom överens om att
            just sådana frågor ska diskuteras i den nya parlamentariska kommittén.
          </note>
          <note>
            En gång till vill jag också understryka några andra enkla tankar.
            Oberoende betyder varken kaos, otydlighet eller godtycke. Oberoende
            och kvalitet kräver respekt för några mycket viktiga principer.
            Demokrati utan respekt för minoriteter existerar icke. När vi
            talar om minoriteter i dessa sammanhang gäller det lika mycket
            funktionshindrade som etniska minoriteter som glesbygdens befolkning
            som konstnärliga och kulturella särarter som aldrig någonsin kommer
            att vända sig till en majoritet av publiken men som är fullständigt
            berättigade därför att de driver tänkandet och handlingen vidare.
            Det är för respekten för dessa principer som vi politiker måste
            vara med i diskussionen.
          </note>
          <note>
            Det har sagts här t.ex. att det vore väldigt bra om
          </note>
          <note>
            Utbildningsradion skulle samarbeta med invandrarorganisationerna.
            Det är en jättetrevlig tanke. Det är bara det att invandrarorganisationerna
            är så fattiga att de aldrig någonsin kommer att betraktas som
            samarbetspartner för Utbildningsradion. Så länge som vi har så
            lite pengar för invandrarorganisationerna kan vi inte tala om
            en aktiv roll för dem, varken i kulturen eller i andra sammanhang,
            i den sociala debatten, i den politiska debatten. Då ska vi inte
            heller vara förvånade över bristen på deltagande i det socialpolitiska
            livet när det gäller invandrarna.
          </note>
          <note>
            Bland de principer som vi måste slåss för finns självklart också
            religionsfriheten. Då måste det finnas plats för religionsutövning
            i public service. Detta var så uppenbart självklart för oss i
            beredningsgruppen att vi inte ens tänkte på det. Det var kanske
            ett misstag. Det behövde kanske påpekas en gång till. En sådan
            självklarhet kan också bli en bortglömd företeelse. Då är det
            inte bra.
          </note>
          <note>
            Jag ska avsluta mitt anförande med att påminna om att vi inte
            kunde lösa problemen. Problemen är för stora. Vi står inför ett
            teknikskifte som vi inte vet hur det kommer att gå till. Ingen
            vet det. Det betyder att vi under en rätt så lång tid måste leva
            med dubbel distribution, analog och digital, och att vi inte har
            rätt att stänga den analoga distributionen för att forcera fram
            den digitala utvecklingen. Detta skulle helt enkelt vara grymt
            mot en stor del av publiken. Men samtidigt måste vi på alla möjliga
            sätt stödja den tekniska utvecklingen.
          </note>
          <note>
            Jag tycker att det är väldigt viktigt att vi står inför en ny
            utredning som kommer att gå på djupet, och jag hoppas att vi kan
            gå in i detta utan dogmatism och utan att demonisera den ena eller
            den andra möjligheten i den analys som kommer. Tack, fru talman!
          </note>
          <note type="speaker">
            Anf. 75 ÅKE GUSTAVSSON (s) replik:
          </note>
          <note>
            Fru talman! Jag kan i väldigt långa stycken hålla med Ana Maria
            Narti, framför allt när det gäller markeringen av att verksamheten
            i våra tunga etermedier i public service inte får reduceras till
            något komplement eller en rest, utan den är faktiskt ryggraden.
          </note>
          <note>
            Däremot har jag, om vi nu ska gå in i en ny utredning utan dogmatism
            och utan att demonisera, lite svårare att följa med när man från
            Folkpartiets sida har bundit sig på några ganska viktiga punkter.
            Det handlar då om att sätta public service-företagen på börsen.
            Om det ska handla om aktier på börsen så har de som köper aktier
            ett intresse av att placera kapital där och vill ha avkastning
            på sitt kapital, men det är inte detta som är grunden för ett
            public serviceföretags uppgift. Det är en vidare uppgift. Det
            är någonting för hela folket, som Ana Maria själv alldeles riktigt
            sade. Då får inte vinstintresset vara det som är avgörande.
          </note>
          <note>
            Jag ska gärna med stor öppenhet följa den här diskussionen i
            den utredning som nu ska tillsättas, men jag tror att man ska
            akta sig för att låsa sig som Folkpartiet faktiskt har gjort i
            en reservation när det gäller att sätta Sveriges Television på
            börsen.
          </note>
          <note type="speaker">
            Anf. 76 ANA MARIA NARTI (fp) replik:
          </note>
          <note>
            Fru talman! Jag ser inte någon fara i en folkaktie.
          </note>
          <note>
            Jag kan inte tänka mig att folkets ägande är en fara.
          </note>
          <note>
            Det är vad jag menar när jag säger att vi ska försöka samarbeta
            utan dogmatism.
          </note>
          <note type="speaker">
            Anf. 77 ÅKE GUSTAVSSON (s) replik:
          </note>
          <note>
            Fru talman! På den punkten har vi uppenbarligen olika uppfattningar.
            Jag får väl återkomma till den diskussionen.
          </note>
          <note>
            Jag glömde att ta med en punkt i Ana Marias resonemang. I sak
            tror jag att vi är överens om att det är viktigt att invandrarna
            har möjlighet att komma in i det svenska samhället och att Utbildningsradion
            har en viktig roll i det avseendet. Ana Maria säger att invandrarorganisationerna
            är så fattiga att de aldrig betraktas som en samarbetspartner
            till Utbildningsradion. Jag vet inte om så är fallet, om Utbildningsradion
            ser på det så. Men om Utbildningsradion ser på det på det sättet
            tycker jag faktiskt att det är ganska allvarligt.
          </note>
          <note>
            Dessutom har jag, när jag har sett det här samarbetet framför
            mig, också sett ett samarbete med folkbildningsorganisationerna,
            som ju har till uppgift att arbeta väldigt mycket med den typen
            av frågor. Jag vet faktiskt att många av invandrarna är medlemmar
            i en folkbildningsorganisation. Så jag är inte så negativ till
            möjligheten. Jag tror att den finns, och jag tycker faktiskt att
            det vore välgörande om Utbildningsradion försökte ta sig an den
            uppgiften. Vi har också i utskottets betänkande gett en öppning
            åt det hållet på den punkten.
          </note>
          <note type="speaker">
            Anf. 78 ANA MARIA NARTI (fp) replik:
          </note>
          <note>
            Fru talman! Ja visst vore det jättebra om Utbildningsradion tog
            det här på allvar. Det vore bra om väldigt många andra starka
            aktörer i samhället tog samarbete med invandrare på riktigt allvar,
            men det är inte så. Det sitter i ryggraden på majoritetssamhället
            att man ska ta hand om invandrarna, alltså att man ska lösa problemen
            för invandrarna uppifrån och utifrån. Vi har inte tid nu i den
            här diskussionen, men jag kan räkna fram tusen sådana exempel
            för Åke
          </note>
          <note>
            Gustavsson om han är någorlunda nyfiken på det här.
          </note>
          <note>
            Så länge som summan av alla stödpengar som går till invandrarorganisationerna
            är 20 miljoner per år medan hundratals miljoner går till storstadssatsningen
            och AMS äter miljard efter miljard under förutsättning att man
            tar hand om invandrarna kan inte invandrarna bli aktiva deltagare
            i samhällslivet. Tack!
          </note>
          <note type="speaker">
            Anf. 79 JAN BJÖRKMAN (s):
          </note>
          <note>
            Fru talman! Jag tänkte ta upp samma område som
          </note>
          <note>
            Johnny Gylling redan har berört.
          </note>
          <note>
            Under flera år har hushåll i östra Blekinge fört en hård kamp
            för den självklara rätten att få tillgång till sina regionala
            TV-sändningar. Under de senaste tre åren har deras kamp också
            varit min. Det som för alla oss andra är en vardagstillvaro, dvs.
            att vi via Sveriges Televisions regionala sändningar kan följa
            med i vad som händer i den egna regionen, är på grund av sändningsförhållandena
            inte möjligt för dessa hushåll.
          </note>
          <note>
            Jag har därför liksom många i Östra Blekinge fört samtal med
            Teracom, med Sveriges Television i
          </note>
          <note>
            Malmö och med ledningen för Sveriges Television i
          </note>
          <note>
            Stockholm. Namninsamlingar har gjorts i området, och jag har
            överlämnat dessa namnlistor till styrelsen för Sveriges Television
            via dåvarande ordföranden
          </note>
          <note>
            Anna-Greta Leijon.
          </note>
          <note>
            Kravet var enkelt, nämligen att man skulle få tillgång till de
            regionala nyhetssändningarna och de regionala TV-sändningarna.
            Självklart är lösningen på detta problem i första hand en fråga
            för ledningen för Sveriges Television och inte för riksdagen;
            det är jag medveten om. Det är också därför som hushållen i östra
            Blekinge, liksom jag, i första hand har riktat kraven mot Sveriges
            Television.
          </note>
          <note>
            Förra sommaren, efter flera års kamp, menade jag ändå att frågan
            borde lyftas på nationell nivå och ställde en fråga till kulturministern,
            som i svaret hänvisade till den proposition som vi i dag behandlar.
          </note>
          <note>
            Varför är då detta krav så viktigt? Jag kan se flera skäl till
            det men ska nu bara nämna tre.
          </note>
          <note>
            För det första har de här hushållen, enligt min mening, via licensavgiften
            betalat för att få tillgång till Sveriges Televisions utbud.
          </note>
          <note>
            För det andra är det en rättvisefråga. Alla vi andra har ju redan
            tillgång till denna service som en självklarhet.
          </note>
          <note>
            För det tredje är detta en viktig demokratifråga, dvs. att man
            har tillgång till nyhets- och samhällsinformation på samma villkor
            som alla andra.
          </note>
          <note>
            Är detta problem då svårt att avhjälpa? Här måste man konstatera
            att svaret är nej. Blekinge är ett platt, om än trevligt, och
            tillgängligt område, så några tekniska hinder finns inte. Detta
            bekräftas också av de tekniker som jag har varit i kontakt med.
          </note>
          <note>
            Är det då dyrt? Även där är svaret nej. Beroende på vilken teknisk
            metod man väljer rör det sig om några hundra tusen och uppåt -
            ett belopp som väl som investering näppeligen motsvarar mer än
            frimärkskassan på ett företag och en koncern som Sveriges Television.
          </note>
          <note>
            Men varför kommer då inte denna lilla insats till stånd? Uppenbarligen
            beror det på ett beslut som fattats i mitten av 90-talet och som
            innebär att man inte gör fler investeringar i den analoga tekniken
            i väntan på den digitala. Men det som händer i det läget är att
            hushållen i östra Blekinge blir utan sina regionala TV-sändningar
            - inte bara ett år, inte bara två år utan flera år. Och ännu har
            vi inte sett slutet på denna historia.
          </note>
          <note>
            Jag menar att Sveriges Television som ett public service-företag
            borde ha intresse av att inte bara producera och distribuera program
            utan också se till att licensbetalarna faktiskt får förutsättningar
            att ta emot programmen. Det är därför detta sist och slutligen
            blir ett nationellt ansvar. Därför borde vi här och nu ta ett
            ansvar för att inte bara de nationella sändningarna ska ha kvalitetsmått
            och kvalitetskrav när det gäller tillgången till dessa sändningar
            utan att det på samma sätt ställs krav på de regionala sändningarna.
          </note>
          <note>
            Här kan man dock med stort beklagande konstatera att varken kulturministern
            i sin proposition eller kulturutskottet i sitt betänkande vågar
            ställa de kraven. Skälen till det tycker jag är svåra att förstå,
            och de som får sitta emellan är hushållen, i det här fallet i
            östra Blekinge.
          </note>
          <note>
            Utskottet påpekar i sitt betänkande, i samband med behandlandet
            av min och de socialdemokratiska ledamöternas motion liksom Kristdemokraternas
          </note>
          <note>
            Johnny Gyllings motion, att man utgår ifrån att frågan uppmärksammas
            i samband med utbyggnaden av det digitala marknätet. Låt mig då
            säga att utskottets tilltro till Sveriges Televisions uppmärksamhet
            när det gäller regionala sändningar möjligen är större än min
            efter de senaste årens erfarenheter.
          </note>
          <note>
            Skulle inte Sveriges Television med det snaraste leva upp till
            de förväntningar som kulturutskottet -
          </note>
          <note>
            och därmed så småningom också riksdagen, antar jag
          </note>
          <note>
            - nu ställer med anledning av diskussionen om de regionala TV-sändningarna
            lovar jag att återkomma i denna kammare i detta ärende.
          </note>
          <note type="speaker">
            Anf. 80 ÅKE GUSTAVSSON (s) replik:
          </note>
          <note>
            Fru talman! Den historieskrivning som Jan
          </note>
          <note>
            Björkman ger har jag inga synpunkter på. Liksom Jan
          </note>
          <note>
            Björkman vill jag bara konstatera att detta är en sak som operativt
            ligger på Sveriges Televisions ledning, och om man ska ha den
            här utbyggnaden får man lägga en beställning på Teracom. Låt mig
            som en personlig reflexion säga att om det handlar om några hundra
            tusen är jag ungefär lika förvånad som Jan
          </note>
          <note>
            Björkman över att det inte har hänt någonting. Det var det ena
            jag ville ha sagt.
          </note>
          <note>
            Sedan kan jag möjligen säga som smålänning att det inte är så
            dumt att se på Smålandsnytt, men jag förstår att man vill se på
            Sydnytt om man bor i Blekinge. Om man som TV-tittare är mycket
            angelägen om att nu kunna se Sydnytt är det enda råd jag kan ge
            att man skaffar en digital terrester TV-box. Då kan man se de
            mycket omfattande sändningar som SVT
          </note>
          <note>
            Syd har. Det gäller som sagt om man är mycket angelägen om att
            få detta nu. Men när det gäller huvudformuleringen är jag liksom
            Jan Björkman något förvånad, om det bara rör sig om de här pengarna,
            över att det inte har hänt någonting.
          </note>
          <note>
            Sedan har ju också utskottet, som antyddes, skrivit att utskottet
            självklart förutsätter att frågan om tillgången till regionala
            sändningar i respektive region uppmärksammas i utbyggnaden av
            det digitala nätet.
          </note>
          <note type="speaker">
            Anf. 81 JAN BJÖRKMAN (s) replik:
          </note>
          <note>
            Fru talman! Jag är överens med Åke Gustavsson om att det absolut
            inte är något fel på Småland. Det är heller inget fel på Smålandsnytt,
            tvärtom. Problemet med dagens uppdelning är att det är Sydnytt
            som bevakar Blekinge, via bara en enda journalist. Det är en väldigt
            klen resurs. Även om det är en duktig journalist är det bara en.
            Men den bevakningen sker inte via Smålandsnytt, och det är därför
            det blir ett problem. Det hade kanske blivit problem för resten
            av länet om man hade gjort tvärtom, och därför tror jag att det
            enklaste är att man löser den här lilla, enkla frågan. Sedan kan
            man med den digitala tekniken i dag tydligen titta på Smålandsnytt
            i alla fall, om man skulle vara intresserad av det.
          </note>
          <note>
            Sedan har det varit min inriktning under de tre år jag har jobbat
            med denna fråga att det är en fråga för ledningen för Sveriges
            Television. Men när det inte går att lösa det den vägen blir det
            en policyfråga. Ska man ha rätt till sina regionala TV-sändningar
            som man betalar för, eller ska man inte ha det? Jag tycker att
            det är i samband med att man omförhandlar avtalet mellan staten
            och televisionen som man kan ställa de kraven, och inte bara på
            de nationella sändningarna.
          </note>
          <note>
            Där har vi ju den typen av krav i dag, men vi har det inte på
            de regionala. Jag förstår inte det.
          </note>
          <note>
            Det hade inte gjort något om Sveriges Television hade varit intresserat
            av att tittarna skulle se programmen och inte bara skickat ut
            dem. Då hade den frågan löst sig i alla fall. Men nu är man inte
            det.
          </note>
          <note>
            Blekinge är inte precis baksidan av Kebnekaise eller de österrikiska
            bergen, utan det är ett ganska platt landskap. Dessutom är det
            Sveriges mest tätbefolkade utanför storstadsområdena. Då tycker
            jag att det är rimligt att medborgarna i hela min valkrets får
            se sina regionala TV-sändningar.
          </note>
          <note>
            Sedan hoppas jag att Åke Gustavsson, som jag vet är en stor Blekingevän,
            får rätt i att de förhoppningar som kulturutskottet nu ställer
            till Sveriges Television och dess ledning infrias - även om jag
            hade haft större förtroende för Åke Gustavsson än för Sveriges
          </note>
          <note>
            Televisions ledning.
          </note>
          <note type="speaker">
            Anf. 82 KENTH HÖGSTRÖM (s):
          </note>
          <note>
            Fru talman! Att både delta i dagens mycket långa och omfångsrika
            debatt om public service och samtidigt försöka bevaka det mandat
            man har i en utredning några våningar härifrån har sina sidor.
            Jag vill dock tacka kanslisekretariatet för att man förvarnat
            mig i tid om jag nu hade ordet. I vart fall hann jag lyssna på
            rätt mycket av inledningen av den här debatten, och den har varit
            väldigt klargörande.
          </note>
          <note>
            Jag har haft det stora nöjet att få representera mitt parti,
            tillsammans med bl.a. Åke Gustavsson, i den beredning som har
            arbetat fram de nya riktlinjerna för en fri, opartisk och stark
            radio och television i allmänhetens tjänst för nästkommande fyra
            års tillståndsperiod. Det har varit utomordentligt intressant.
          </note>
          <note>
            Engagerat arbete har lagts ned av samtliga elva parlamentariker
            och ett hängivet sekretariat. Det har varit många möten, även
            många stimulerande möten med andra människor och experter.
          </note>
          <note>
            Därför är det med stor förvåning jag tar del av utskottets betänkandetext.
            Jag känner inte igen mig i den splittring som utskottet uppvisar.
          </note>
          <note>
            Jag har också försökt att i dag lyssna in varför främst Moderaterna
            och Folkpartiet har avvikit så dramatiskt i förhållande till de
            texter som vi gemensamt arbetade fram i beredningen. Jag är otroligt
            förvånad över att Ola Karlsson, Olof Ehrenkrona och
          </note>
          <note>
            Ana Maria Narti har låtit sig köras över på det sätt som man
            uppenbarligen har.
          </note>
          <note>
            Jag har naturligtvis inte deltagit i kulturutskottets inre arbete
            och bedömningar. Men jag kan ändå läsa och dra slutsatser av den
            lästa texten. Så många avvikande meningar trodde jag över huvud
            taget inte fanns ens om avgiftsfrågan lämnas därhän. Den hade
            vi inte rätt att diskutera.
          </note>
          <note>
            I vart fall, fru talman, har själva beredningsarbetet varit otroligt
            stimulerande och givande. Det har varit ett givande och tagande
            mellan olika positioner och mellan olika partiers företrädare.
            Jag tyckte att vi kom till en mycket bra slutprodukt, det som
            så småningom blev en proposition som är betitlad Radio och
          </note>
          <note>
            TV i allmänhetens tjänst.
          </note>
          <note>
            Det är också så att radio och TV inte bara är TV.
          </note>
          <note>
            Av debatten att döma talade de flesta i dag om televisionen.
            Det är egentligen bara vid några få tillfällen som radion har
            lyfts fram, bl.a. i Åke Gustavssons utmärkta inledningsanförande.
          </note>
          <note>
            Men radio är det mest utnyttjade mediet i Sverige, åtminstone
            om man räknar i tid som enskilda personer nyttjar medier. Det
            finns ingenting att jämföra med. Radion är nämligen tillgänglig
            närsomhelst och varsomhelst. Man kan ha den med sig, bära den
            på sig. Man kan ha den i bilen. Man kan ha den ute på gräsmattan.
            Man kan ha den på badstranden. Man kan ha den lite varstans. Den
            är enkel.
          </note>
          <note>
            Radion når hela Sverige. Det finns inte radioskugga någonstans,
            vad jag vet. Därför är det mycket tråkigt att radion alltid kommer
            i skuggan av televisionen när public service, det engelska uttrycket
            för radio och TV i allmänhetens tjänst, diskuteras.
          </note>
          <note>
            I dag fattar vi dock ett beslut i denna kammare, förhoppningsvis
            vid 16-tiden, om att i alla fall få till stånd en digitalradiokommitté,
            som utskottet mycket starkt skriver, som regeringen har föreslagit
            och som är liktydigt med min motion i ärendet. Den kommittén får
            till uppdrag att försöka värdera de radiosändningar som digitaliserad
            distributionsteknik har haft ett antal år på sig med och föreslå
            nya riktlinjer för radion framöver.
          </note>
          <note>
            Åke Gustavsson sade i sitt inledningsanförande, och jag har förstått
            det av texten, att denna kommitté ska tillsättas skyndsamt och
            den ska arbeta skyndsamt. De här två understrukna skyndsamheterna
            är viktiga, därför att det är en fråga om tid där det gäller att
            försöka jaga i fatt erfarenheter som har gjorts, att försöka jaga
            i fatt internationella erfarenheter och staka ut väg för en ny
            radiosändningsmöjlighet över hela landet.
          </note>
          <note>
            Många säger att den digitala radiotekniken är att likna vid en
            kalkon, dvs. den flaxar men flyger inte.
          </note>
          <note>
            Så sade man om mobiltelefonin också 1970-1971.
          </note>
          <note>
            Den kostade flera månadslöner för vanligt folk. De hade inte
            möjlighet att köpa den över huvud taget.
          </note>
          <note>
            Den vägde mellan sju och tio kilo och den var paketerad i stora
            tjänstebilar. Det tog 25 år innan mobiltelefonin fick ett sådant
            genombrott att den blev var mans egendom. Det är ett antal år
            sedan. Och vi har varit med om tre tekniksprång inom distributionstekniken,
            från NMT till de nuvarande frekvenserna och kanske nu till 3G-tekniken.
          </note>
          <note>
            Det tar tid. Teknikgenombrott är ingenting som man bara knäpper
            med fingrarna så kommer det över en natt, utan det är målmedvetenhet,
            forskning, tekniska genombrott, försöksverksamheter och framför
            allt att man penetrerar var marknaden finns, var konsumenterna
            finns, var köpkraften finns någonstans.
          </note>
          <note>
            Utan de här samverkande parametrarna får man inte teknikgenombrott.
            Uppenbarligen finns det i vart fall i dag ingen annan känd teknik
            än den digitala som möjliggör minskat frekvensbehov, ökade möjligheter
            att säkerställa fler röster i etern.
          </note>
          <note>
            I London t.ex. berättas det nu att BBC tillsammans med den kommersiella
            lokalradion har öppnat tre multiplexer med ett tjugotal kanaler
            som sänder i
          </note>
          <note>
            London med hög säkerhet och hög kvalitet. Jag menar att de erfarenheterna
            måste hämtas hem för att möjliggöra för beslutsfattarna i en kommande
            riksdag att fatta beslut för radions utveckling.
          </note>
          <note>
            Det är också väldigt viktigt, och nu vänder jag mig till kulturutskottets
            vice ordförande som jag ser i kammaren, utskottets ordförande
            har nyss lämnat den, att ni försöker övertyga departementet om
            att den kommitté som ska tillsättas leds av en person som har
            stark integritet, stor erfarenhet av både public service och annan
            publicistisk verksamhet, så att den får kraftfulla redskap, och
            naturligtvis ska den vara parlamentariskt utsedd. Jag utgår från
            att kommunikationen mellan utskott och departement är av den arten
            att detta går att ordna redan i sommar.
          </note>
          <note>
            Jag ser fram emot att det jobb som då startar kan leda till en
            radio som är mer mångfasetterad och når ännu fler medborgare med
            högre kvalitet än vad som är fallet i dag. Då ska vi veta att
            vi har en bra radio i dag. Fyra utomordentliga kanaler. Oavsett
            om man vill lyssna på Dagens Eko i P1, radiosymfonikernas konsert
            från Berwaldhallen i P2, Rally och Spanarna på fredagseftermiddagarna
            i P3 eller Efter tre i radions program 4, för att inte prata om
            alla regionala sändningar, eller om man vill lyssna på den kommersiella
            lokalradion, har radion en enorm möjlighet att tillfredsställa
            fler lyssnargrupper. Man kan diversifiera, nischa in sig och nå
            fler, och fler skulle bli nöjda.
          </note>
          <note>
            Vi skulle kunna ha 24 radiokanaler i det digitala sändningsnätet
            om den digitala radion får den utveckling som jag hoppas och tror
            att den får.
          </note>
          <note>
            Fru talman! Det har varit en trevlig debatt att lyssna på. Det
            var ett fantastiskt intressant beredningsarbete. Jag får vända
            mig till flera ledamöter som var med och tacka för det nästan
            ett år som vi jobbade tillsammans. Jag är bara otroligt förvånad
            över att Moderaterna och Folkpartiet inte höll ända ut och stod
            för de texter som vi var överens om.
          </note>
          <note type="speaker">
            Anf. 83 ANA MARIA NARTI (fp) replik:
          </note>
          <note>
            Fru talman! Först vill jag tacka Kenth Högström för hans brinnande
            kärlek till radion. Jag är också radioälskare, men jag hann inte
            framföra det i mitt anförande.
          </note>
          <note>
            Jag tycker att det finns en fara i dag att uppmärksamheten koncentreras
            alldeles för mycket på TV, och vi glömmer bort att den kommunikationskanal
            som enklast och billigast slår alla är radion och att vi måste
            värna om den. Tack för det!
          </note>
          <note>
            Sedan vill jag försäkra att jag inte har blivit överkörd. Vårt
            medieprogram var mycket väl känt medan vi arbetade med beredningen.
            Det avser en framtid.
          </note>
          <note>
            Det vi kom överens om var den kommande tillståndsperioden. Vissa
            av oss ville göra den kortare än den är. Men vi har inte bundit
            oss för all framtid. Vi tror i Folkpartiet att frågan om en fullständigt
            oberoende ekonomi för etermedierna är så viktig att den markeringen
            också behövdes i det här betänkandet.
          </note>
          <note type="speaker">
            Anf. 84 KENTH HÖGSTRÖM (s) replik:
          </note>
          <note>
            Fru talman! Jag är inte så säker på att den repliken var till
            mig, men låt oss fortsätta dialogen, Ana Maria
          </note>
          <note>
            Narti, kring de gemensamma intressen vi har om radions framtid.
            Låt oss också ta i beaktande det som har sagts tidigare i dag,
            att redan nu befintlig teknik, webben och datorn, skulle möjliggöra
            ett ökat lyssnande eller seende i TV, och att man därigenom underminerar
            avgiftssystemet. Låt oss anta att det är så.
          </note>
          <note>
            Några har sagt så, t.ex. Ola Karlsson och Jan Backman.
          </note>
          <note>
            Över 65 % av svenska folket lyssnar dagligen på radio, främst
            Sveriges radio. Om bara en av dem skulle lyssna över datorn, och
            datorn vore kopplad via modem i hemmet, skulle teleräkningen för
            detta sluta på över 20 000 kr. Vi måste vara lite försiktiga när
            vi säger att datortekniken, webbtekniken, och de teleledningar
            som nu grävs ned över hela landet, är lösningen på problemet med
            distributionen. Detta ska ju ändå betalas. Det ska betalas av
            den enskilde, som momentant tar ned lyssnandet eller seendet.
            Det är inget alternativ. Tekniken med rundradio på det terrestra
            nätet är utan varje jämförelse överlägsen och billigast och kommer
            enligt alla som har satt sig in i det tekniska att vara så under
            en lång tid.
          </note>
          <note>
            Om man har tolv reservationer, Ana Maria Narti, i förhållande
            till den text man själv har varit med och producerat, då har man
            någonstans blivit överkörd.
          </note>
          <note>
            Åtminstone skulle jag uppleva det så. Om jag skulle bereda en
            textmassa som jag lämnar över till min minister, som gör en proposition
            av detta, och jag sedan kommer till utskottet och blir avklädd
            på punkt efter punkt, så att jag vid tolv tillfällen - i moderaternas
            fall 19 tillfällen - får knäböja, måste jag fråga mig vad jag
            har haft för mandat. Själv skulle jag över huvud taget överväga
            mandatet.
          </note>
          <note>
            Slutligen, Ana Maria Narti, har vi frågan om oberoende, säkerställd
            finansiering för public serviceföretagen. Ja, låt oss fortsätta
            samtalet om detta. Jag har inte hört vare sig Ana Maria Nartis
            företrädare
          </note>
          <note>
            Kollmats eller henne själv skissera hur dessa fonder skulle byggas
            upp. Vem ska finansiera dem?
          </note>
          <note type="speaker">
            Anf. 85 ANA MARIA NARTI (fp) replik:
          </note>
          <note>
            Fru talman! Det är uppenbart att vi har en helt annan syn på
            vad det innebär att bli eller inte bli överkörd. Jag känner mig
            inte överkörd. Där kan denna diskussion stanna. Vi har viktigare
            saker att diskutera än detta som påminner om mobbning i ett klassrum.
          </note>
          <note>
            Det viktiga är att vi har arbetat bra tillsammans.
          </note>
          <note>
            Jag tillhör inte teknikfanatikerna. Jag är oerhört osäker på
            vad konvergensen kommer eller inte kommer att betyda och hur det
            hela kommer att utvecklas, av den enkla anledningen att jag var
            med redan på den tiden när många av de människor som i dag sysslar
            med medier inte ens var födda. Då sade man till oss att det nu
            fanns biografer och att teatern skulle försvinna. Sedan sade man
            att nu fanns TV:n och att biograferna skulle försvinna, osv. Saker
            och ting har inte förändrats så som man då spådde.
          </note>
          <note>
            Jag har haft en viss roll i det medieprogram som vi har presenterat,
            nämligen att dämpa teknikgaloppen. Vi vet inte hur den här galoppen
            kommer att fortsätta, vad som kommer att komma ut ur den. Vi vet
            inte ens hur prisutvecklingen på den tekniska marknaden kommer
            att se ut. Så länge som vi inte har alla dessa saker i handen
            kan vi inte binda oss. Vad vi bjuder till genom vårt program,
            och genom våra reservationer, är en djupare fundering och en djupare
            analys just över osäkerheten som nu skapas.
          </note>
          <note type="speaker">
            Anf. 86 KENTH HÖGSTRÖM (s) replik:
          </note>
          <note>
            Fru talman! På en punkt är Ana Maria Narti och jag helt ense,
            nämligen att det råder osäkerhet över vart den tekniska utvecklingen
            tar vägen och hur den ska kunna analyseras.
          </note>
          <note>
            Vi känner en stark osäkerhet över hur snabbt konvergensen går,
            dvs. hur medier smälter samman och går in i varandra. Men, en
            sak vet vi: Ju osäkrare vi känner oss om detta, ju tryggare måste
            vi känna oss över det faktum att det terrestra nätet med markbundna
            sändningar fungerar alldeles utmärkt i dag, både analogt och digitalt
            - tekniskt sett. Då har vi ett nät att stå på. Vi vet att det
            är det effektivaste, rationellaste, kostnadseffektivaste sättet
            att nå hela Sverige, både med radio och med TV. Där är själva
            basen och grunden. Där vill vi lägga public service, och där vill
            vi bjuda in kommersiella aktörer. I så måtto är vi överens. Det
            är väl bara moderaterna som inte tycker riktigt så.
          </note>
          <note>
            Men hur ska detta finansieras långsiktigt, Ana
          </note>
          <note>
            Maria Narti? Någon måste betala. Vi har föreslagit att tittarna
            fortsätter att betala via särskilda avgifter. Så länge inget annat
            bättre system är känt får det gälla.
          </note>
          <note>
            Då måste också avgiften höjas.
          </note>
          <note>
            Tony Blair och Labourledningen tog strid på den punkten i valet
            i Storbritannien häromdagen. Man vann en förkrossande seger. En
            av de frågor man gick till val på var just avgiftshöjningen till
            public service för att säkra BBC:s utomordentliga integritet.
          </note>
          <note>
            Hur ska fonderna finansieras, som vi talar om?
          </note>
          <note>
            Via börsen? Nej, knappast. Ni skulle från början ha en fond.
            Vem ska betala fonden? Någon ska fondera kapitalet. Det måste
            väl vara svenska folket i någon mening?
          </note>
          <note type="speaker">
            Anf. 87 ELISABETH FLEETWOOD (m):
          </note>
          <note>
            Fru talman! Kenth Högström sade bl.a. att radion når hela Sverige.
            Det gör faktiskt också vår TV. Det är sant tekniskt, men det är
            inte sant när det gäller individerna. Det är faktiskt en miljon
            människor i
          </note>
          <note>
            Sverige som har svårt att följa vad som sägs både i radio och
            TV, bl.a. på grund av det bakgrundsljud som vi har yttrat oss
            om i utskottet. Låt mig läsa ur några insändare.
          </note>
          <note>
            Den första: Hej och tack för trevliga program!
          </note>
          <note>
            Tyvärr förstörs de ofta av skräniga musikinslag. Min man har
            dålig hörsel, och när musiken dränker alla andra ljud tappar han
            lusten att titta. Samma sak drabbar alla de tusentals personer
            som har tinnitus och andra hörselproblem.
          </note>
          <note>
            Nästa brev: Måste ni alltid lägga denna starka bakgrundsmusik
            till olika program? Vi är så många som stängs ute från möjligheterna
            att förstå programmen.
          </note>
          <note>
            Nummer tre: Varför måste det vara pianoklink i bakgrunden över
            helgmålsbönen? Det tar över, och jag som är hörselskadad hör inte
            vad som sägs. Det var säkert ett fint program, men jag hörde inte
            vad han sade.
          </note>
          <note>
            Nummer fyra: Intervjun med finansminister Ringholm i 17-sändningen
            ackompanjerades av så hög musik att det knappt gick att uppfatta
            vad han sade.
          </note>
          <note>
            Varför dränker ni det talade ordet i nästan alla programtyper?
          </note>
          <note>
            Åke Gustavsson sade i hans inledande anförande att han aldrig
            har varit med om så avgörande steg till förmån för tillgängligheten.
            Det är rätt. Jag instämmer i det. Nu är det desto viktigare för
            våra medieföretag att de verkligen observerar vad utskottet önskar.
          </note>
          <note>
            Det står följande i klartext: "Enligt utskottets uppfattning
            är det självklart att en radio och TV i allmänhetens tjänst i
            sin produktion beaktar de svårigheter som personer med hörselnedsättning
            kan ha när det gäller att uppfatta talade inslag i program i radio
            och TV".
          </note>
          <note>
            Sedan skriver vi med en stark formulering: "Utskottet förutsätter
            att programföretagen intensifierar sina ansträngningar för att
            åstadkomma en jämn och hög ljudkvalitet och - i så stor utsträckning
            som möjligt -
          </note>
          <note>
            undvika störande bakgrundsljud av olika slag".
          </note>
          <note>
            Jag förutsätter att utskottet kontinuerligt och snart kontrollerar
            att företagen verkligen följer denna ambition, som utskottet i
            total enighet har uttryckt här.
          </note>
          <note>
            Det kan inte vara så att t.o.m. denna miljon människor, som kanske
            är mer beroende av medier som radio och TV, ska undanhållas den
            information, den förströelse och vad det nu är av olika slag,
            t.ex. gudstjänster och annat, som man kan få - just den miljon
            som kanske hör till dem som är mest beroende därav.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 9 §.)
          </note>
          <note>
            8 § Kemikaliestrategi för Giftfri miljö
          </note>
          <note>
            Föredrogs miljö- och jordbruksutskottets betänkande
          </note>
          <note>
            2000/01:MJU15
          </note>
          <note>
            Kemikaliestrategi för Giftfri miljö (prop.
          </note>
          <note>
            2000/01:65).
          </note>
          <note type="speaker">
            Anf. 88 PATRIK NORINDER (m):
          </note>
          <note>
            Fru talman! Moderata samlingspartiet har yrkat avslag på de fem
            delmålen i regeringens proposition om en framtida kemikaliestrategi.
            Att vi har gjort det beror inte på att vi anser att regeringens
            analys och långsiktiga strategi om kemikalier är i grunden fel.
            Vi kan ha en del synpunkter på detaljer, men i stort instämmer
            vi i propositionens förslag till åtgärder. Jag vill betona detta.
            Vi har samma grundinställning till en framtida kemikaliestrategi
            som regeringen. Det är inte detta som vårt avslagsyrkande bygger
            på.
          </note>
          <note>
            Efter det att regeringen antog sin kemikalieproposition den 1
            februari i år kom Europeiska gemenskapens kommission med en s.k.
            vitbok - en vitbok om en framtida strategi för kemikaliepolitiken
            inom EU -
          </note>
          <note>
            i mitten av februari. Denna vitbok antogs slutligen den 27 februari.
          </note>
          <note>
            I vitboken tar kommissionen i princip upp samma frågeställningar
            som regeringen. Det finns dock avgörande skillnader i de två dokumenten.
            Framför allt gäller det tidsaspekten för införandet av nya begränsningar.
            Men EU har även en annan vinkel på hur vi ska fasa ut och hantera
            kemikalier i framtiden. Jag anser att regeringen borde haft insikt
            i kommissionens arbete med kemikaliestrategin och därmed väntat
            med att fastställa bindande nationella delmål.
          </note>
          <note>
            Regeringens proposition är i stort en bra skrivelse
          </note>
          <note>
            - att ha som ett förhandlingsdokument mot EU. Den uppfyller en
            mycket ambitiös position, och jag hade gärna ställt upp på en
            sådan ordning.
          </note>
          <note>
            Jag hälsar miljöministern välkommen. Det är trevligt att se miljöministern
            här i debatten.
          </note>
          <note>
            Konsekvensen av regeringens förslag blir dock att vi inför regler
            som inte kommer att harmoniera med
          </note>
          <note>
            EU:s tidsplan eller övrig kemikaliestrategi. Situationen kan
            bli problematisk för Sverige, som kan ställas inför att antingen
            bryta mot våra egna mål eller att få en konflikt med EU.
          </note>
          <note>
            Ett sätt att komma runt problematiken hade varit att i delmålen
            byta ut ordet skall mot det mjukare ordet bör. Vi hade då uppnått
            att visa vår vilja men ändå kunna erhålla en EU-harmonisering.
            Utskottet var dock inte villigt att gå denna väg, vilket jag beklagar.
            Moderata samlingspartiet har då ingen annan utväg än att yrka
            avslag på propositionen. Sverige har inte mycket att miljömässigt
            vinna på regeringens förslag, och vi vill inte medverka till att
            stå bakom en politik som kan få vanskliga konsekvenser såväl mot
            svensk lagstiftning som mot svensk industri och företagsamhet.
          </note>
          <note>
            Fru talman! Omkring 100 000 olika ämnen är registrerade på EU-marknaden.
            10 000 av dessa saluförs i större mängder än 10 ton och 20 000
            i mängder på 1-10 ton. Av dessa 30 000 ämnen som totalt används
            svarar 1 000 ämnen för 90 % av den totala volymen av kemikalier.
            Av de 11 000 kemiska ämnen som används i Sverige är det enbart
            300-400 som tillverkas i Sverige. Handeln med kemikalier och varor
            som innehåller kemikalier är i allra högsta grad global.
          </note>
          <note>
            För att kunna genomföra produktförändringar krävs ett internationellt
            samarbete. Sverige vinner föga på att ha en nationell lagstiftning
            som inte är harmoniserad med omvärlden. Jag anser att vi ska ha
            mycket ambitiösa miljömål, men dessa ska framför allt drivas i
            det internationella förhandlingsarbetet och vara starkt underbyggda
            av forskning och fakta.
          </note>
          <note>
            Fru talman! Regeringen har satt som delmål att senast år 2010
            ska det finnas uppgifter på alla avsiktligt framställda eller
            utvunna kemiska ämnen som hanteras på marknaden. För högvolymämnen
            eller särskilt farliga ämnen ska uppgifter finnas tidigare.
          </note>
          <note>
            Senast år 2020 ska det även finnas uppgifter om oavsiktligt framställda
            och utvunna kemiska ämnen.
          </note>
          <note>
            Kommissionen föreslår att existerande och nya ämnen i framtiden,
            efter infasning av existerande ämnen fram till 2012, ska omfattas
            av samma förfarande i ett och samma system. Det är hårda krav,
            men troligen har det här en mer realistisk tidsaspekt.
          </note>
          <note>
            Regeringen och EU har lagt ett ökat ansvar på industrin. Detta
            synsätt delar jag. Däremot måste industrin få en rimlig tid på
            sig att komplettera de test av det stora antal existerande ämnen
            som det här gäller. I dag finns inte den testkapacitet som behövs,
            och det kommer troligen inte att vara praktiskt möjligt för industrin
            att genomföra alla de test som krävs.
          </note>
          <note>
            Varför ger inte regeringen industrin den tidsfrist som harmonierar
            med EU? Miljön vinner inte på orealistiska krav. Kemikaliearbete
            ska enligt mitt förmenande bedrivas långsiktigt och med ett förtroendefullt
            samarbete såväl mot inhemsk industri som internationellt.
          </note>
          <note>
            I detta sammanhang hälsar jag med stor tillfredsställelse både
            EU:s och den svenska inställningen till att minska eller avstå
            från djurförsök samt att använda metoder som gör att försöksdjur
            ej tillfogas lidande.
          </note>
          <note>
            Fru talman! Vad blir då konsekvenserna av att alla ämnen ska
            ha uppgifter tillgängliga senast år 2010?
          </note>
          <note>
            Det får enligt mitt förmenande konsekvensen att om
          </note>
          <note>
            Sverige ensidigt inför detta krav så kommer alla ämnen och beredningar
            som innehåller ämnen utan dessa uppgifter att förbjudas i Sverige,
            men de kan fritt användas om de är producerade i EU eller utanför
          </note>
          <note>
            EU. Det blir alltså endast svensk produktion och import som stoppas.
          </note>
          <note>
            Jag har en känsla av att regeringen inte har en aning om vilka
            resurser som skulle åtgå för att fastlägga vilka alla dessa ämnen
            är och sedan undersöka deras egenskaper. Det gäller uppgifter
            på ca 11 000
          </note>
          <note>
            ämnen som används i Sverige eller på de ca 30 000
          </note>
          <note>
            ämnen som används inom EU. Det finns varken testlaboratorier
            eller riskbedömningsresurser som kommer att klara en genomgång
            av så många ämnen på mindre än tio års tid. Att dessutom införa
            krav på uppgifter om egenskaper för alla oavsiktligt producerade
            ämnen till år 2020 verkar något befängt.
          </note>
          <note>
            Att forcera tidsgränser för att uppfylla kunskapsmålet fyller
            inget reellt miljömässigt syfte. Snarare skapar det problem för
            både efterlevnad och tillsyn.
          </note>
          <note>
            Vårt förslag är att senast år 2010 bör det finnas uppgifter om
            egenskaperna. Denna mjukare skrivning skulle både ge industrin
            rimliga förutsättningar att leva upp till delmålet och innebära
            att vi ger en klar signal om riksdagens miljöambition.
          </note>
          <note>
            Fru talman! Regeringens delmål 2 är även det villkorat med att
            senast år 2010 ska varor vara försedda med hälso- och miljöinformation
            om de farliga ämnen som ingår.
          </note>
          <note>
            Åter blir det varor på den svenska marknaden som drabbas. Svenska
            tillverkare av bilar, båtar, byggmaterial, datorutrustning, telefoner
            etc. får problem med att sälja sina produkter då det blir allvarliga
            svårigheter att få fram information om importerade delar.
          </note>
          <note>
            Svenska tillverkare av varor är beroende av råvaror och komponenter
            som kommer utifrån och kan inte, hur gärna de än vill, ensamma
            ställa krav på den information som krävs. Varor producerade i
            alla andra länder kommer även att få samma krav och kommer att
            förbjudas att säljas i Sverige. Detta är orealistiskt och kommer
            att komma i konflikt med den fria marknaden och WTO-regler. Det
            är en annan tyngd bakom kraven om EU står för dem.
          </note>
          <note>
            Kommissionens förslag känns för mig mer insiktsfullt och realistiskt.
            Där poängterar man vikten av information till allmänheten, vilken
            synpunkt jag till fullo instämmer i, men avstår från villkorat
            datum och informationssystem för innehåll i varor.
          </note>
          <note>
            Fru talman! Delmål 3 handlar om utfasning av farliga ämnen. Det
            är ett angeläget och bra delmål.
          </note>
          <note>
            Här ställer även regeringen krav på att fasa ut ämnen med en
            tidsangivning.
          </note>
          <note>
            Vad händer om Sverige fasar ut CMR-ämnen, persistenta och bioackumulerade
            ämnen, kadmium, kvicksilver och bly på egen hand? Regeringen föreslår
            ju att det ska gälla från vissa datum, oberoende av EU eller andra
            länder. Konsekvenserna blir svåra utan att hälsa eller miljö på
            något sätt förbättras. T.ex.
          </note>
          <note>
            kommer från år 2010 bilar med blybatterier inte att kunna tillverkas
            i eller importeras till Sverige.
          </note>
          <note>
            Vidare kommer inga tvättmedel baserade på svenska råvaror att
            kunna tillverkas, men samma sorts tvättmedel kommer att kunna
            säljas på den gemensamma EU-marknaden och även importeras. Utgångsvaran
            är ett cancerframkallande ämne, etenoxid, som i sig är cancerframkallande.
            Men det omvandlas till icke cancerframkallande råvara i tvättmedlet.
          </note>
          <note>
            Fru talman! Etenoxid framställs ur eten. Det är en stor mellanprodukt
            och används till en mängd viktiga kemiska produkter. I Stenungssund
            tillverkas ca
          </note>
          <note>
            70 000 ton etenoxid om året. Etenoxid används för att bilda olika
            långa etenoxidkedjor, som sedan får reagera med cellulosa. Den
            modifierade cellulosaprodukten, EHEC, används bl.a. i vattenburna
            färger och andra byggmaterial.
          </note>
          <note>
            EHEC bedöms ha en mycket låg akut giftighet.
          </note>
          <note>
            Miljödata visar att den inte ska klassificeras som miljöfarlig.
            Etenoxid används främst i tensider, som har många olika användningsområden.
            Bryggerier behöver tensider för att tvätta flaskorna och smörja
            de löpande banden. Inom textilindustrierna behövs tensider för
            att tråden ska glida bättre genom maskinerna. I färgindustrin
            behövs tensider till vattenlösliga färger och i ett asfaltverk
            används tensiderna för att bitumen ska fastna på gruset man blandar
            i.
          </note>
          <note>
            Ett giftigt cancerframkallande ämne har alltså omvandlats till
            en miljöanpassad vardagsprodukt som används i alla våra hem och
            som har bidragit till en avsevärt bättre arbetsmiljö. Ska ett
            sådant ämne förbjudas i Sverige? Enligt regeringen, ja.
          </note>
          <note>
            Fru talman! Den svenska plastindustrin kommer också att få svårigheter
            med användningen av cancerframkallande utgångsmaterial som vinylklorid.
            Vidare kommer inga vägar att kunna asfalteras med svensktillverkad
            asfalt som avger cancerframkallande
          </note>
          <note>
            PAH, polyaromatiska hydrokarboner, vid tillverkningen men inte
            vid användning som bitumen för asfaltering. Det skulle vidare
            kunna innebära att ingen vedeldning skulle tillåtas i hemmen eller
            sommarstugorna därför att cancerframkallande toxiska dioxiner
            bildas.
          </note>
          <note>
            Jag har här velat påvisa hur en rigid och kategorisk lagstiftning
            kan slå mot det svenska samhället.
          </note>
          <note>
            Fru talman! Jag vill säga några ord om delmålen 4
          </note>
          <note>
            och 5. Delmål 4 har fått en något lustig formulering.
          </note>
          <note>
            Där anges att hälso- och miljöriskerna vid framställning och
            användning av kemiska ämnen ska minska fortlöpande fram till år
            2010. Jag ställer då frågan:
          </note>
          <note>
            Vad händer sedan? Ska risker därefter vara acceptabla? Jag förmodar
            att det inte är regeringens avsikt.
          </note>
          <note>
            Detta blir ännu ett exempel på hur en politisk detaljstyrning
            får en olycklig utformning. För min del är det en självklarhet
            att arbetet med att minimera risker är en ständigt pågående process.
            I detta ligger att skapa ett förtroendefullt samarbete mellan
            myndigheter och tillverkare och importörer.
          </note>
          <note>
            I delmål 5 föreslås att det senast år 2010 ska finnas riktvärden
            för minst 100 utvalda ämnen som inte omfattas av delmål 3. Riktvärdena
            är nationella och finns inte med i EU:s vitbok. Kostnaderna är
            svåra att överblicka och mycket resurser kommer att gå åt för
            att utreda hanteringen av riktvärden. Ambitionen är säkert lovvärd
            och kan bli ett verktyg för att minska utsläppen av farliga ämnen
            till vatten.
          </note>
          <note>
            Fru talman! Kemikalier och kemiska processer och produkter är
            en del i vår vardag och en förutsättning för det liv vi har valt
            att leva. Den kemikaliepolitik som nu diskuteras innebär att farliga
            ämnen ska fasas ut. En bokstavstolkning av detta kan innebära
            att all användning av dessa kemikalier ska upphöra, oavsett om
            den slutliga konsumentprodukten innehåller ämnet i fråga eller
            ej, utan enbart om ämnet används eller omvandlas i processen för
            att tillverka slutprodukten.
          </note>
          <note>
            Det går inte att bortse från att det finns farliga ämnen i vår
            omvärld och att kunskapen om många är bristfällig. Det är därför
            nödvändigt att vi lär oss mer om kemikalier och deras påverkan
            på miljö och människor. Arbetet med detta fordrar dock information
            och ett förtroendefullt samspel med alla aktörer på marknaden.
            Lagstiftning och överambitiösa åtgärder kan leda till att begränsade
            resurser används fel. En isolerad svensk kemikaliepolitik blir
            inte heller effektiv med hänsyn till att miljöproblemen är alltmer
            globala. Energin bör därför enligt mitt förmenande koncentreras
            till det internationella samarbetet.
          </note>
          <note>
            Den myndighet som har det största ansvaret för arbetet med regeringens
            mål om giftfri miljö är Kemikalieinspektionen. Alltfler uppgifter
            läggs på denna myndighet. Medel för att genomföra regeringens
            ambitioner lyser dock med sin frånvaro. Menar regeringen allvar
            med sitt miljöarbete på kemikalieområdet fordras också att inspektionen
            tillförs resurser att klara arbetsuppgifterna. Jag har påpekat
            detta vid ett flertal tillfällen. Nu är kemikalieutredningen avslutad.
          </note>
          <note>
            Jag förutsätter att inspektionen får det tillskott som behövs
            för att genomföra sina åligganden.
          </note>
          <note>
            Fru talman! Moderata samlingspartiet delar i stort de intentioner
            regeringen har med en långsiktig kemikaliepolitik. Vi anser dock
            att regeringsförslaget har sådana brister i en verklighetsförankrad
            syn på det internationella kemikaliearbetet att det vore bättre
            att ha regeringens proposition som en grund för en svensk position
            i EU-förhandlingarna senare i höst än att nu fastställa bindande
            svenska delmål som i slutändan troligen inte harmonierar med EU:s
            ambitioner.
          </note>
          <note>
            Jag yrkar därför på att riksdagen avslår regeringens fem delmål
            under miljökvalitetsmålet Giftfri miljö och bifaller reservation
            1.
          </note>
          <note type="speaker">
            Anf. 89 ESKIL ERLANDSSON (c):
          </note>
          <note>
            Fru talman! Människans uppfinningsrikedom på kemikalieområdet
            är grundläggande för vår moderna livsstil och för all del även
            vårt välstånd. Medaljen har emellertid en baksida. Utvecklingen
            har många gånger skett utan en tanke på kemikaliernas vidare öden
            i naturen. De flesta av de ämnen vi använder sprids förr eller
            senare, med vind eller vatten. De kan i vissa fall förflyttas
            långa avstånd, kanske t.o.m. över hela jordens yta.
          </note>
          <note>
            Fettlösliga och långlivade ämnen lagras i näringskedjor och hamnar
            ibland i våra egna livsmedel. Livet igenom samlar vi på så sätt
            på oss ett förråd av tungmetaller och långlivade naturfrämmande
            ämnen i vår vävnad. Redan det ofödda barnet får del av de naturfrämmande
            ämnena genom mammans blod.
          </note>
          <note>
            Konsekvenserna av den globala kemikaliespridningen är i stort
            sett okända. Hittills har vi kunnat utläsa effekter framför allt
            inom djurvärlden. Ämnen har visat sig ha förmåga att påverka livets
            mest känsliga process. De kan framkalla cancer, försvaga immunförsvar
            och ge upphov till allergier och andra sjukdomar. Vissa av dem
            påverkar hormonsystem med konsekvenser för t.ex. intelligens och
            fertilitet.
          </note>
          <note>
            Effekter har visat sig uppstå även vid extremt låga halter, i
            synnerhet under ömtåliga skeden i livet.
          </note>
          <note>
            Även människan påverkas således. Mest utsatt är naturligtvis
            den ömtåliga människan, barnet.
          </note>
          <note>
            Det är angeläget med en verkningsfull och långsiktig kemikaliepolitik
            som skyddar människan och naturen. Vi måste avgifta kretsloppen.
          </note>
          <note>
            Fru talman! Regeringen föreslår i propositionen att nyproducerade
            varor så långt det är möjligt ska vara fria från cancerframkallande,
            arvsmassepåverkande och fortplantningsstörande ämnen senast år
          </note>
          <note>
            2007 om varorna är avsedda att användas på ett sådant sätt att
            de kommer ut i kretsloppet.
          </note>
          <note>
            Med tanke på de effekter, fru talman, som dessa ämnen kan ha
            för både människor och djur tycker jag att det är befogat med
            en offensivare målsättning för just arvsmassepåverkande och fortplantningsstörande
            ämnen. Ju tidigare vi kan få bort de ämnena från spridning i kretsloppet
            dess bättre.
          </note>
          <note>
            Speciellt som dessa ämnen redan finns i samhället är varje minskning
            och minimering viktig. Det är med tanke på farligheten befogat
            att ändra målsättningen för utfasningen av arvsmassepåverkande
            och fortplantingsstörande ämnen i nyproducerade varor. Årtalet
            bör sättas tidigare än vad som är fallet i regeringens proposition.
            Vårt förslag därvidlag är år 2005.
          </note>
          <note>
            Fru talman! Jag vill med detta yrka bifall till vår reservation
            nr 2.
          </note>
          <note>
            Så över till en helt annan sak, nämligen amalgamet. Propositionen
            tar inte upp problematiken med amalgam i samhället trots att amalgam
            såvitt känt har stora hälso- och miljökonsekvenser. Det är ett
            av de stora användningsområdena för kvicksilver, som i sig är
            farligt.
          </note>
          <note>
            Jag och Centerpartiet anser att det är förvånande att det inte
            tas upp på ett bättre och tydligare sätt i propositionen. Kvicksilverhanteringen
            i den svenska tandvården, för att ta det som exempel, uppgår till
            knappt 1 ton per år. Det är mycket det.
          </note>
          <note>
            Amalgam är den dominerande källan till utsläpp av kvicksilver
            i Sverige. Det sker främst i form av utsläpp till luften och avloppet.
            Det är därför av yttersta vikt att kvicksilvret i tandvården ur
            miljö- och hälsosynpunkt hanteras som annat kvicksilver i samhället.
            Så är inte fallet i dag.
          </note>
          <note>
            Jag skulle med detta vilja ställa frågan till berörd utskottsföreträdare:
            Varför behandlas inte den frågan på ett bättre och mer seriöst
            sätt i föreliggande betänkande?
          </note>
          <note type="speaker">
            Anf. 90 HARALD NORDLUND (fp):
          </note>
          <note>
            Fru talman! Jag brukar ibland kritisera att vi upprepar ärenden.
            Men i det här fallet tror jag att det är bra att vi får diskutera
            frågan vid flera tillfällen. I dag får vi diskutera kemikaliepolitiken.
            Vi har möjlighet att återkomma till frågan i samband med att vi
            ska behandla miljömålen. Det är bra att vi inom en ganska kort
            tidsrymd får upprepa frågeställningarna.
          </note>
          <note>
            Regeringens förslag är ett hyggligt radikalt förslag, och i allt
            väsentligt ställer jag mig bakom det.
          </note>
          <note>
            Jag vill ändå peka på några frågeställningar. Det är för det
            första viktigt att betona vilka de övergripande beslutsprinciperna
            ska vara i kemikaliepolitiken, och det är viktigt att vi följer
            en försiktighetsprincip. För det andra är principen att förorenaren
            betalar viktig, och för det tredje är det viktigt att utredningsansvaret
            ska gälla alla kemiska ämnen.
          </note>
          <note>
            Strategier för hur EU:s kemikalieregler ska reformeras och hur
            Sverige ska kunna utveckla sitt nationella lagutrymme måste också
            ingå. Ambitionen att skapa en giftfri miljö, som är tydligt uttryck
            i regeringens förslag, kommer att kräva mycket stora insatser
            från alla aktörer i samhället. Grundlig vetenskaplig information
            ska vara en viktig mekanism i arbetet med att identifiera hot
            så tidigt som möjligt. Det kan leda till en ännu mer radikal kemikaliepolitik.
          </note>
          <note>
            En inte alltför radikal miljöpolitik demonstreras i en av reservationerna.
            Jag citerar: "Sverige bör avvakta resultatet av det pågående arbetet
            med att utforma en kemikaliestrategi för EU innan beslut om delmål
            för att uppnå målet Giftfri miljö fattas." Det är inte en framåtsyftande
            och radikal kemikaliepolitik.
          </note>
          <note>
            Tänk om vi på alla områden inom miljöpolitiken skulle säga: Vi
            ska inte gå före. Vi ska invänta alla andra. Vi ska inte lägga
            ambitionen eller målen högre än vad andra gör. Det är tvärtom.
            Vi ska visa vägen.
          </note>
          <note>
            Den som vill visa vägen måste självklart också visa att man har
            högre målsättningar. Jag tycker att det är minst sagt bedrövligt
            att vi över huvud taget ska behöva föra diskussionen om att vi
            inte ska gå före. Vi ska självklart gå före.
          </note>
          <note>
            Fru talman! Jag vill vidare kommentera den aktuella frågan om
            amalgam och kvicksilverförbud. Tillsammans med Centern har vi
            i reservation 6 pekat på att Sverige bör i EU omedelbart anmäla
            - alltså inte i avvaktan på någonting annat - ett generellt förbud
            mot kvicksilver. Jag yrkar med detta bifall till reservation 6.
          </note>
          <note type="speaker">
            Anf. 91 GUDRUN LINDVALL (mp):
          </note>
          <note>
            Fru talman! Vi kunde under våren läsa hur man hittat flamskyddsmedel
            i pilgrimsfalk. Det kanske egentligen inte är så förvånande. Det
            har kommit ganska många uppgifter genom åren där man hittat olika
            kemikalier i olika växter och djur. Men i det här fallet var det
            ganska sensationellt. Man hade tidigare inte trott att bromerade
            flamskyddsmedel kunde anrikas i näringskedjan.
          </note>
          <note>
            Här hade vi ytterligare ett exempel på en kemikalie som kan hittas
            i en toppkonsument, pilgrimsfalken. Man kunde också visa att i
            äggen hos pilgrimsfalkar i vilda naturen var halterna fyra gånger
            högre än i pilgrimsfalksägg hos fåglar som hade uppfötts i fångenskap
            under kontrollerade förhållanden.
          </note>
          <note>
            Slutsatsen måste bara bli att vi här ånyo har ett ämne som kan
            utgöra en stora fara för den biologiska mångfalden i naturen och
            slutligen också för människan. Studier visar att bromerade flamskyddsmedel
            kan ge levertumörer och påverka skelett hos foster.
          </note>
          <note>
            Det är den typ av kemikalier som inte hör hemma i ett långsiktigt
            hållbart samhälle.
          </note>
          <note>
            Vi kunde också i våras att man hittat ett nytt kemiskt ämne förkortat
            PFOS, perkloroktansulfonat, också det innehållande en halogen,
            nämligen fluor.
          </note>
          <note>
            Fluor, klor, brom och jod, lärde man sig i kemin, är halogener.
            Det är grundämnen som ofta är mycket reaktiva.
          </note>
          <note>
            Man har visat att detta ämne är en väldigt stabil förening. Än
            så länge har man inte sett några effekter i naturen. Men man räknar
            med att de kommer. Det är ett ämne som används enormt mycket i
            alltifrån hårschampo till textilier och brandsläckare.
          </note>
          <note>
            Det här är två exempel på hur vi använder kemikalier på ett totalt
            huvudlöst sätt. Ett annat exempel är bekämpningsmedel, som faktiskt
            har till uppgift att vara giftiga för naturen. Det är deras uppgift.
            De ska döda liv. Biocid betyder livsdödare. Vi kan se hur användningen
            av bekämpningsmedel ökar i det svenska lantbruket i dag trots
            att arealen med ekologisk odling ökar. Det här innebär alltså
            både en total ökning och en stor ökning per hektar av de åkrar
            som fortfarande besprutas.
          </note>
          <note>
            Vi har 100 fall av förgiftningar på grund av bekämpningsmedel
            varje år i Sverige. Detta är alltså inte heller ofarligt för människan.
            Man har genom åren kunnat se en högre frekvens av cancer hos människor
            som hanterar bekämpningsmedel än hos den övriga befolkningen.
          </note>
          <note>
            Det är dags att tänka om. Från Miljöpartiets sida har vi sagt
            gång på gång: Vi måste avgifta samhället!
          </note>
          <note>
            Detta är en av de absolut största utmaningarna inför framtiden
            tillsammans med klimatförändringarna.
          </note>
          <note>
            Vi måste se till att vi avgiftar samhället.
          </note>
          <note>
            Det finns ingen anledning att här stå och tala om alla studier
            som visar att vi har en högre frekvens av cancer, en minskad produktion
            av spermier osv. även hos människan där man inte hittar någon
            annan förklaring än kemikalier. Vi vet att det är så här, och
            som Patrik Norinder säger har vi tydligen valt det här samhället.
            Jag tror att vi är många som inte har valt det här samhället,
            och som önskar att de som väljer åt oss kunde hitta alternativ
            till många av de ämnen som man i dag använder väldigt lättvindigt
            och utan att tänka till.
          </note>
          <note>
            För några år sedan kom ett förbud mot trikloretylen. Det gick
            inte, sa industrin. Men när kravet ställdes så visade det sig
            i ett fall, som gällde rengöring av kretskort, att det gick lika
            bra att använda het vattenånga som kemikalier. Många gånger är
            det så här.
          </note>
          <note>
            Man använder kemikalier slentrianmässigt därför att man tror
            att det inte finns några alternativ.
          </note>
          <note>
            Jag skulle önska precis tvärtom mot det som Patrik Norinder anför
            - att industrin inte tittar på vad som är tillåtet i andra länder
            och därmed säger att man ska använda kemikalierna. I stället borde
            industrin försöka gå före och använda detta som ett argument i
            marknadsföringen i framtiden. Detta är en diskussion som kommer
            att föras över världen. Om
          </note>
          <note>
            Sverige och svensk industri vågar gå före kan vi inte bara avgifta
            det här samhället, utan vi kan också få ekonomiska fördelar av
            att visa att det går att komma ifrån kemiska ämnen.
          </note>
          <note>
            Ibland lönar det sig faktiskt dessutom rätt mycket.
          </note>
          <note>
            I de allra flesta fall lönar det sig att komma ifrån kemikalier.
          </note>
          <note>
            Den proposition som vi nu har framför oss bemöttes mycket positivt
            när den kom t.ex. av Naturskyddsföreningen, som ansåg att det
            var en framåtsyftande och offensiv kemikaliepolitik som vi lade
            grunden till. Propositionen är en samarbetsproposition mellan
            regeringen, Vänsterpartiet och Miljöpartiet.
          </note>
          <note>
            Utskottet uppvaktades av Kemikalieinspektionen.
          </note>
          <note>
            När man lyssnar på dess chef så inser man att det finns en viss
            uppgivenhet bland dem som håller på med kemikalier. Det väller
            in kemikalier, och man hinner aldrig kontrollera dem.
          </note>
          <note>
            Den kemikaliepolitik som vi nu har lagt fram är som vi alla vet
            mycket beroende av att det finns en vilja inom EU att ta tag i
            problematiken. Tyvärr är ju
          </note>
          <note>
            EU, som vi känner till, ett krämarprojekt där industrins intressen
            går i första rummet - inte människans eller naturens. Det finns
            en stor risk att EU som vanligt slår till bromsen och att det
            går mycket långsamt.
          </note>
          <note>
            Det som vi här i Sverige har försökt lägga grunden till är en
            kemikaliepolitik som visar hur man skulle kunna göra om man var
            befriad från denna union, som
          </note>
          <note>
            Sverige tyvärr är medlem i.
          </note>
          <note>
            Det som vi gör här är mycket viktigt. Vi slår fast -
          </note>
          <note>
            vilket borde vara en självklarhet - att man ska veta vad det
            är för ämnen som man släpper ut på marknaden. Det är egentligen
            ganska genant att man ska behöva skriva det i en proposition,
            men det är faktiskt så illa. Man vet inte vilka effekter de ämnen
            som man släpper ut har. Man vet inte om det är giftiga, man vet
            inte hur de reagerar på olika sätt och framför allt har man ingen
            aning om hur de reagerar tillsammans med andra ämnen. Det som
            krävs här är alltså att man har en information om ämnen. Visst
            är detta genant år
          </note>
          <note>
            2001! Men så dåligt är det ställt.
          </note>
          <note>
            Vi slår också fast - vilket är mycket viktigt - att man inte
            ska testa kemikalie för kemikalie. Då kommer man nämligen aldrig
            fram. Tyvärr är det den linjen som EU väljer. Man ska i stället
            titta på vilka egenskaper ämnen har, och utifrån ett antal egenskaper
            säga: Har ämnena de här egenskaperna så ska de fasas ut.
          </note>
          <note>
            I delmål tre radar vi upp de egenskaperna. Det gäller cancerframkallande,
            arvsmassepåverkande och fortplantningsstörande ämnen. De ska vara
            borta år
          </note>
          <note>
            2007. Naturligtvis vill Miljöpartiet att vi skulle ha gått längre
            - vi vill att vi ska börja fasa ut. Vi tycker att den kemikaliepolitik
            som inleddes med Birgitta
          </note>
          <note>
            Dahl var bra. Tyvärr har den avstannat i och med medlemskapet
            i EU. EU är alltså ett stort problem här.
          </note>
          <note>
            Men om vi kan se till att åtminstone nyproducerade varor som
            är cancerogena, mutagena och reprotoxiska börjar fasas ut så har
            vi kommit en bit på väg.
          </note>
          <note>
            På samma sätt är det med de persistenta, långlivade, ämnena och
            med de bioackumulerande ämnena.
          </note>
          <note>
            De hör inte hemma i ett långsiktigt ekologiskt hållbart samhälle
            eftersom de är farliga för naturen och för människan. De ska bort,
            och de bör vara borta senast
          </note>
          <note>
            2005.
          </note>
          <note>
            Det är också viktigt att vi ger oss på kvicksilver, kadmium och
            bly. Det är ämnen som vi vet är mycket skadliga. Det är också
            genant att vi inte har kommit längre med det här, utan fortfarande
            diskuterar denna typ av mycket farliga grundämnen. Det finns en
            enormt stor användning av dessa fast vi vet att de är farliga.
            De påverkar levern, de påverkar reproduktionen och de är bioackumulerande.
          </note>
          <note>
            Detta får alltså ses som ett första litet steg på vägen. Från
            Miljöpartiets sida har vi varit oerhört angelägna om att vi inte
            nu när vi ska bygga upp kunskapen använder de typer av djurförsök
            som man alltid har använt. Om man skulle göra det så skulle nämligen
            14 miljoner djur få sätta livet till - egentligen i onödan eftersom
            vi har kommit längre än så i dag. Det finns andra metoder att
            se om kemikalier är farliga eller inte. Man kan använda screening,
            in vitro-metoden och andra typer av metoder som inte orsakar lidande
            och död för försöksdjur men som ger lika god information och dessutom
            snabbare. Här gäller det nämligen att komma snabbt fram till kunskapen.
          </note>
          <note>
            Vi i Miljöpartiet är mycket glada för att vi har fått in sådana
            skrivningar i propositionen. Vi är också mycket glada över att
            detta är någonting som drivs i
          </note>
          <note>
            EU. Vi måste se till att vi inte dödar utan skapar liv med den
            politik som vi för.
          </note>
          <note>
            En fråga som har diskuterats mycket i samband med propositionen
            är amalgam. Jag skulle önska att vi hade kommit längre. Det tycks
            ha gått troll i frågan för regeringen. Jag hoppas att miljöministern
            kan kommentera hur det kommer sig att det har gått så pass mycket
            troll i amalgamfrågan.
          </note>
          <note>
            Det finns en mängd beslut som säger att vi ska fasa ut amalgam
            ur Sverige, men likt förbaskat kommer vi inte fram. Det finns
            kvar! Det används 975 kilo kvicksilver varje år i Sverige för
            att göra amalgam.
          </note>
          <note>
            Det ska jämföras med 150 kilo när det gäller belysningsarmatur.
            Vi kan också se att en av de största miljöskandalerna vi har haft
            här i Stockholm inträffade när ett företag som gjorde amalgam
            råkade få ett litet fel på sitt avloppssystem. Det vällde ut kvicksilver
            i avloppsreningsnätet!
          </note>
          <note>
            Kvicksilver hör inte heller hemma i ett ekologiskt hållbart samhälle,
            och amalgam är en del av denna stora värld. Miljöpartiet anser
            att det borde ha klargjorts betydligt bättre i propositionen att
            det förbud som gäller för all användning av kvicksilver för 2003
          </note>
          <note>
            också gäller amalgam. Egentligen borde amalgam ha fasats ut tidigare.
            Det har ju sagts i en proposition att amalgam för barn- och ungdomstandvården
            borde avvecklas till den 1 juni 1995 och för vuxentandvården till
            1997. Så varför har det inte hänt? Vad är det för starka ekonomiska
            intressen, både i USA och i
          </note>
          <note>
            EU, som hela tiden lyckas stoppa ett amalgamförbud?
          </note>
          <note>
            I dag ligger denna fråga mitt emellan två departement i och med
            att EU har lagt in den i ett direktiv som handlar om medicintekniska
            produkter och som inte hanteras av Miljödepartementet utan av
            Socialdepartementet.
          </note>
          <note>
            Från Miljöpartiets sida har vi valt att inte reservera oss när
            det gäller amalgamet eftersom det nu, återigen, pågår en utredning
            som ska se om vi kan bli av med kvicksilvret i ett miljöperspektiv,
            dvs. det kvicksilver som blir amalgam - en medicinteknisk produkt.
          </note>
          <note>
            Jag hoppas att miljöministern kan lyfta fram den här frågan och
            ge ett klarläggande om när ett svenskt amalgamförbud kommer. Naturligtvis
            bör Sverige gå före när det gäller kemikalier, och naturligtvis
            har
          </note>
          <note>
            Sverige ett ansvar för detta. Andra länder gör ju inte som man
            säger, utan som man gör. Vi i Miljöpartiet anser att propositionen
            i och för sig är ett bra första steg, men vi anser definitivt
            också att Sverige ska våga gå före för att börja fasa ut de ämnen
            som vi i propositionen säger att vi inte vill ha kvar. Vi måste
            verkligen visa att det mycket väl går att skapa en ekologiskt
            hållbar utveckling i ett kemiskt avgiftat samhälle.
          </note>
          <note>
            Jag och Miljöpartiet står naturligtvis bakom de reservationer
            vi har, men för tids vinnande yrkar jag bifall till förslaget
            i betänkandet.
          </note>
          <note type="speaker">
            Anf. 92 PATRIK NORINDER (m) replik:
          </note>
          <note>
            Fru talman! Miljöpartiet har en allmänt fientlig inställning
            till EU, men det vore bra om Gudrun Lindvall i alla fall kunde
            ge ett litet erkännande åt den kemikaliepolitik som EU för. Jag
            förmodar att Gudrun Lindvall är väl bekant med vitboken och det
            kommissionen föreslår där. Det är väl ungefär samma saker som
            den svenska regeringen föreslår.
          </note>
          <note>
            Gudrun Lindvall tog upp exemplet med att man har funnit bromerade
            flamskyddsmedel hos pilgrimsfalkar. Det är ett tydligt exempel
            på hur ämnen förs genom luft och vatten och hur kemiska ämnen
            sprids över landgränser. Det hjälper inte att enskilda länder
            för en mycket restriktiv politik. Vi måste hjälpas åt allihop.
            Den gemensamma EU-politiken är till gagn för oss alla. Det lilla
            erkännande skulle väl i alla fall
          </note>
          <note>
            Gudrun Lindvall kunna ge.
          </note>
          <note>
            Det blir ett alltmer internationellt flöde av varor, ämnen och
            kemikalier. Om vi ska kunna föra en miljöanpassad politik måste
            vi samarbeta internationellt.
          </note>
          <note>
            Det första steget - det som vi med kraft kan göra - är att finna
            en bra kemikaliepolitik inom EU. Det måste vara en kemikaliepolitik
            som är realistisk. Det kan ligga mycket i vad Gudrun Lindvall
            säger om att man ska gå före, men ett enskilt land får inte föra
            en orealistisk politik som man inte vinner respekt för i andra
            länder. Jag tycker att de positioner som regeringen har är mycket
            bra och att vi ska föra fram dem i ett
          </note>
          <note>
            EU-sammanhang. Men att gå alltför långt blir kontraproduktivt.
          </note>
          <note>
            Ett litet erkännande vore på sin plats, Gudrun
          </note>
          <note>
            Lindvall.
          </note>
          <note type="speaker">
            Anf. 93 GUDRUN LINDVALL (mp) replik:
          </note>
          <note>
            Fru talman! Det är ganska beklämmande att höra den här lilleputtdiskussionen
            som vi har haft i miljöpolitiken ganska länge. Jag trodde att
            vi hade kommit ifrån den. Den säger att man inte ska göra någonting
            innan alla andra också gör någonting. Det är ingen idé att jag
            gör någonting - alla måste göra det gemensamt. Men så är det naturligtvis
            inte. Moderaterna brukar tro på egna initiativ. Ni brukar tycka
            att Sverige är ett land som ska ta egna initiativ, på samma sätt
            som ni brukar säga att individen ska ta sitt ansvar.
          </note>
          <note>
            Det är bra att ta ansvar. Det är bra att gå före.
          </note>
          <note>
            När gäller EU-kommissionens förslag vill jag läsa högt ur det
            pressmeddelande som Naturskyddsföreningen kom med och vars andemening
            vi i Miljöpartiet delar. Man skriver: "EU-kommissionens förslag
            till europeisk kemikaliestrategi riskerar att slå knockout på
            Sveriges nya offensiva kemikaliepolitik redan i första ronden."
            Man skriver vidare: "Den kemikalieproposition som regeringen med
            stöd av Vänsterpartiet och Miljöpartiet presenterade den 1 februari
            i år var offensiv och föreslog omfattande reformer. - - -
          </note>
          <note>
            EU-kommissionen har lagt ribban för sin kemikaliepolitik betydligt
            lägre än vad Sverige gjort." Vidare skriver man: "Kommissionens
            förslag däremot ger inget klart besked om vilka kemikalier som
            kommer att fasas ut utan bygger på tillståndsprocesser."
          </note>
          <note>
            Det är den stora skillnaden. I det svenska förslaget tittar vi
            på vissa egenskaper. Det räcker att ett ämne har egenskaperna
            för att det ska slås ut. Men i EU går man ämne för ämne, och det
            fungerar inte.
          </note>
          <note>
            Det är inte så att handeln och flödet av varor har börjat i år.
            Vi har haft ett flöde av varor i många årtionden. Det har tidigare
            funnits ämnen som har varit oacceptabla som vi har fasat ut. Vi
            måste börja fasa ut igen. Många industrier i EU i dag säger att
            vi ska titta på Asien och att så länge Asien tillåter vissa saker
            kan vi inte förbjuda dem. Den här typen av lilleputtdiskussion
            gör att vi ger kommande generationer en stor börda att bära och
            stora åtaganden för att komma till rätta med den kemikalisering
            som vi ger i arv till dem.
          </note>
          <note type="speaker">
            Anf. 94 PATRIK NORINDER (m) replik:
          </note>
          <note>
            Fru talman! Jag hade hoppats att Gudrun Lindvall skulle ha kunnat
            ge några erkännande ord till att det förs en bra diskussion inom
            EU i alla fall. Men det sitter tydligen mycket långt inne för
            Miljöpartiet att göra det.
          </note>
          <note>
            Vad vinner vi på att flytta problemen någon annanstans? Om vi
            har en rigid lagstiftning i Sverige som förhindrar tillverkning
            och produktion i Sverige flyttar naturligtvis produktionen någon
            annanstans.
          </note>
          <note>
            Vad har Gudrun Lindvall vunnit på att göra det? Vore det inte
            bättre om vi gemensamt försöker finna vägar så att vi kan få en
            bra miljöanpassad produktion framför allt inom EU? Sedan får vi
            försöka påverka så många som möjligt att införa detta. Det kommer
            att ta lång tid. Miljöarbetet är långsiktigt. Det är på det viset
            vi ska samarbeta. Men med Gudrun Lindvalls och Miljöpartiets inställning
            når vi inte fram i miljöarbetet. Vi flyttar bara problemen.
          </note>
          <note>
            Gudrun Lindvall kallar detta lilleputtdiskussioner.
          </note>
          <note>
            Jag tycker att det är lite vanvördigt. Vi för en realistisk politik.
            Jag vill stå för den realistiska politiken och inte för en politik
            som vi inte kan stå upp för.
          </note>
          <note>
            Med regeringens förslag kommer vi troligen inte ens att kunna
            klara delmålen.
          </note>
          <note type="speaker">
            Anf. 95 GUDRUN LINDVALL (mp) replik:
          </note>
          <note>
            Fru talman! Jag vet inte om Patrik Norinder är medveten om hur
            verkligheten ser ut. Åk gärna mot
          </note>
          <note>
            Södertälje! Det står en stor skylt där som säger att
          </note>
          <note>
            Sveriges största kemikalieindustri satsar som aldrig förr och
            avser att nyanställa ungefär 1 500 personer.
          </note>
          <note>
            Det är Astra - en riktigt stor kemikalieindustri som har fått
            riktigt hårda miljökrav på sig. De flyttar inte.
          </note>
          <note>
            Om man säger en lögn tillräckligt många gånger finns det folk
            som tror att det är en sanning. Men sanningen är att kemiska industrier
            kräver mycket kompetens för att kunna drivas. Den kompetensen
            bygger man inte upp i ett ögonblick. Den kompetensen skapar man
            under årtionden. Man flyttar inte så lätt. Jag har suttit som
            ordförande i miljö- och hälsoskyddsnämnden i Södertälje och sett
            till att Astra har fått rejäla miljökrav på sig. De har accepterat
            dem eftersom de vet att den kompetens de har är så positiv. Därför
            flyttar de inte. Den största arbetsplatsen i
          </note>
          <note>
            EU utanför Berlin är faktiskt Södertälje och Astra. De bygger
            ut som aldrig förr.
          </note>
          <note type="speaker">
            Anf. 96 ESKIL ERLANDSSON (c) replik:
          </note>
          <note>
            Fru talman! Efter Gudrun Lindvalls anförande, som jag inom parentes
            måste säga för en gångs skull var hyggligt bra, skulle jag vilja
            fråga varför Gudrun
          </note>
          <note>
            Lindvall har valt att avstå från att yrka bifall till de reservationer
            som jag har och som tar upp de saker som Gudrun Lindvall har använt
            sig av i sitt anförande. Det handlar om uppbyggnaden av arvsmassepåverkande
            och fortplantningsstörande ämnen i humankroppar och amalgamproblematiken.
            Varför har Gudrun Lindvall avstått från att yrka bifall till de
            förslag som hon talar så varmt för i talarstolen när hon hade
            chansen?
          </note>
          <note type="speaker">
            Anf. 97 GUDRUN LINDVALL (mp) replik:
          </note>
          <note>
            Fru talman! Av ungefär samma skäl som gjorde att Centerpartiet
            för några år sedan var ett av de få partier som avstod från att
            yrka bifall till ett vallstöd inom jordbruket, Eskil Erlandsson.
            Det gjorde ni faktiskt. Det hade kunnat bli en majoritet om ni
            inte hade gjort det. Ni hade nämligen en uppgörelse med regeringen.
            Ni hade jobbat som sjutton för att komma fram. Vi har jobbat som
            sjutton för att komma fram i många frågor. Vi har flyttat positionerna
            framåt. Vi skulle vilja ha detta ännu bättre på en lång rad punkter.
            Jag tänker inte tala om alla dem. Jag är nöjd med det resultat
            som vi har uppnått tillsammans med regeringen.
          </note>
          <note>
            På en punkt är jag inte nöjd, och det gäller amalgam. Det beror
            på att den frågan är så komplicerad.
          </note>
          <note>
            Den ligger i dag inte riktigt på Miljödepartementet.
          </note>
          <note>
            Skälet till att vi har valt att inte reservera oss, med mycket
            stor tvekan kan jag säga, är att man i dag ser över om det finns
            en möjlighet att förbjuda kvicksilver i amalgam av miljöskäl.
            I så fall, vilket vi förutsätter, kommer det här förbudet att
            träda i kraft samtidigt som alla andra kvicksilverförbud träder
            i kraft, nämligen år 2003.
          </note>
          <note>
            Det som återstår nu är att se till att vi lyckas baxa den där
            unionen ett steg till så att den börjar inse att man inte kan
            hantera varje enskild kemikalie för sig.
          </note>
          <note>
            Man måste titta på egenskaperna. Vi måste få en annan syn på
            kemiska ämnen. Där tror jag att vi gemensamt i Sverige har ett
            stort jobb. Jag tror att även amalgamfrågan kommer att hanteras
            i det sammanhanget. Det är förklaringen.
          </note>
          <note type="speaker">
            Anf. 98 ESKIL ERLANDSSON (c) replik:
          </note>
          <note>
            Fru talman! Jag tvingas konstatera att trots en uppgörelse har
            Gudrun Lindvall utövat något slags tryck så att hon har fått rättigheter
            att reservera sig på någon punkt, men inte på de punkter hon tar
            upp i sitt anförande. Jag tycker att detta är mycket märkligt.
          </note>
          <note>
            Hade Gudrun Lindvall yrkat bifall till de reservationer jag har
            om det som Gudrun har pratat om i sitt anförande hade förändringstrycket
            ökat på de områden där både Gudrun Lindvall och jag tycker att
            det är angeläget att vi ökar trycket.
          </note>
          <note type="speaker">
            Anf. 99 CARINA OHLSSON (s):
          </note>
          <note>
            Fru talman! Kemikalier spelar en viktig roll i dagens samhälle,
            och kemiska produkter används i många sammanhang, t.ex. i läkemedel,
            bekämpningsmedel, tvätt- och rengöringsmedel och målarfärger.
            Kemiska ämnen ingår också i varor såsom kläder, möbler, datorer
            och naturligtvis mycket annat.
          </note>
          <note>
            I Sverige förekommer drygt 11 000 ämnen i de ca
          </note>
          <note>
            60 000 kemiska produkter som tillverkas i eller importeras till
            landet. Ytterligare ämnen kommer in i
          </note>
          <note>
            Sverige via importerade varor som inte är kemiska produkter.
            Samtidigt som kemikalierna har bidragit till vårt välstånd har
            de också vållat hälso- och miljömässiga problem. En volymmässigt
            stor andel av de kemiska ämnen som hanteras i samhället har farliga
            egenskaper i något avseende. Människa och miljö kan exponeras
            för dessa ämnen när ämnena används i kemiska produkter eller genom
            att ämnena läcker ut från varor.
          </note>
          <note>
            Ämnen med farliga egenskaper kan vara avsiktligt tillverkade,
            men de kan även uppkomma oavsiktligt, t.ex. som ett resultat av
            nedbrytning av andra ämnen eller i samband med industriprocesser
            eller förbränning. Kunskaperna om oavsiktligt bildade ämnen är
            ännu mindre än kunskaperna om de avsiktligt bildade.
          </note>
          <note>
            Dessa problem måste vi naturligtvis ta tag i. Det är därför vi
            i dag behandlar ett av de 15 miljökvalitetsmål som vi våren 1999
            antog här i riksdagen utifrån regeringens förslag i propositionen
            Svenska miljömål, nämligen miljökvalitetsmålet Giftfri miljö.
          </note>
          <note>
            Utskottet föreslår att riksdagen godkänner de fem delmålen -
            som jag återkommer till ett och ett - och att samtliga motionsyrkanden
            avstyrks.
          </note>
          <note>
            Fru talman! Det övergripande syftet med miljökvalitetsmålen är
            att till nästa generation kunna överlämna ett samhälle där de
            stora miljöproblemen är lösta. Målet Giftfri miljö innebär att
            miljön ska vara fri från ämnen och metaller som skapats i eller
            utvunnits av samhället och som kan hota människors hälsa eller
            den biologiska mångfalden.
          </note>
          <note>
            Kunskap om kemiska ämnens hälso- och miljöegenskaper är grundläggande
            för allt säkerhetsarbete på kemikalieområdet, och därmed också
            en förutsättning för att skydda den biologiska mångfalden och
            människors hälsa. Sådan kunskap är också en förutsättning för
            att kunna bedöma vilka ämnen som omfattas, och ska omfattas, av
            lagstiftning samt av fastställda riktlinjer för kemikaliepolitiken.
          </note>
          <note>
            I det av riksdagen antagna målet Giftfri miljö säger man i det
            första delmålet att det senast 2010 ska finnas uppgifter om egenskaperna
            hos alla avsiktligt framställda eller utvunna kemiska ämnen som
            hanteras på marknaden. För ämnen som hanteras i högre volymer
            och för övriga ämnen som t.ex. efter inledande översiktliga tester
            bedöms som särskilt farliga ska uppgifter om egenskaperna finnas
            tillgängliga tidigare än 2010. Samma krav på uppgifter ska då
            gälla för såväl nya som existerande ämnen. Senast
          </note>
          <note>
            2020 ska det även så långt möjligt finnas uppgifter om egenskaperna
            hos alla oavsiktligt framställda och utvunna kemiska ämnen.
          </note>
          <note>
            I likhet med regeringen anser utskottet att rimliga tidpunkter
            för krav på information kan vara 2005 för ämnen i höga volymer
            och 2009 för ämnen i medelhöga volymer. Delmålet behöver dock
            nås senast
          </note>
          <note>
            2010.
          </note>
          <note>
            Skälen till detta är att delmålet också har stor betydelse för
            möjligheterna att nå övriga delmål. Så länge som kunskap saknas
            om ämnenas egenskaper finns det risk för att ämnena hanteras felaktigt
            och därmed orsakar skador. Det är viktigt att Sverige både nationellt
            och inom EU kraftfullt verkar för att man inte använder så mycket
            djurförsök i testmetoderna, eftersom det naturligtvis är en hel
            del kemikaliegrupper som kommer att testas.
          </note>
          <note>
            I det andra delmålet står det att varor senast 2010
          </note>
          <note>
            ska vara försedda med hälso- och miljöinformation om de farliga
            ämnen som ingår.
          </note>
          <note>
            Enligt det tredje delmålet ska vid utfasning av farliga ämnen
            följande gälla.
          </note>
          <note>
            Nyproducerade varor ska så långt det är möjligt vara fria från
          </note>
          <note>
            - cancerframkallande, arvsmassepåverkande och fortplantningsstörande
            ämnen senast 2007, om varorna är avsedda att användas på ett sådant
            sätt att de kommer ut i kretsloppet,
          </note>
          <note>
            - nya organiska ämnen som är långlivade, dvs.
          </note>
          <note>
            persistenta, och bioackumulerande ämnen så snart som möjligt,
            dock senast 2005,
          </note>
          <note>
            - övriga organiska ämnen som är mycket långlivade och mycket
            bioackumulerande senast 2010,
          </note>
          <note>
            - övriga organiska ämnen som är långlivade och bioackumulerande
            senast 2015,
          </note>
          <note>
            - kvicksilver senast år 2003, samt kadmium och bly senast 2010.
          </note>
          <note>
            De ämnen som jag här har räknat upp ska inte heller användas
            i produktionsprocesser om inte företaget kan visa att hälsa och
            miljö inte kan komma till skada. Redan befintliga varor som innehåller
            ämnen med dessa egenskaper eller kvicksilver, kadmium samt bly
            ska hanteras på ett sådant sätt att ämnena inte läcker ut i miljön.
          </note>
          <note>
            Delmålet avser även ämnen som ger upphov till ämnen med dessa
            egenskaper, inklusive de som bildats oavsiktligt.
          </note>
          <note>
            Delmålet bör kompletteras till att omfatta även hormonstörande,
            allergiframkallande och nervskadande ämnen, ämnen som är skadliga
            för immunsystemet samt andra ämnen som bedöms innebära motsvarande
            risker för människor. Strategier för genomförandet av delmålet
            och en precisering av kriterier för utfasningen av dessa farliga
            ämnen bör vara framtagna senast 2005.
          </note>
          <note>
            Delmålet innebär ett förändrat sätt att se på frågan om vilket
            underlag som krävs för att vidta åtgärder mot farliga ämnen. I
            dag är den gängse synen inom
          </note>
          <note>
            EU att fullständiga riskbedömningar krävs för att vidta begränsningsåtgärder
            mot ämnen. Innebörden av delmålet är att för effekter som är särskilt
            allvarliga ska kännedom om ämnenas inneboende hälso- och miljöfarlighet
            räcka som underlag för att fasa ut ämnet. Fullständiga riskbedömningar
            ska alltså inte behövas. På så vis kan takten i riskbegränsningsarbetet
            ökas avsevärt i förhållande till dagens läge, och åtgärder kommer
            att kunna vidtas mot de farligaste ämnena inom rimlig tid.
          </note>
          <note>
            I delmålet har de olika ämneskategorierna delats upp och närmare
            preciseringar gjorts beträffande när olika delar av målet bör
            vara uppfyllda. Årtalen har valts så att industrin ges skälig
            tid för omställning. De ekonomiska konsekvenserna minskar om utfasningen
            av ämnena i huvudsak kan ske i takt med övrig produktutveckling.
          </note>
          <note>
            Fru talman! För att nå delmål 3 arbetar regeringen inom EU för
            att regler införs som förbjuder användningen av de ämnen som omfattas
            av delmålet. På nationell nivå bör de riktlinjer som kommer till
            uttryck i delmålet vara vägledande för företagens arbete fram
            till dess att bindande regler införs inom EU.
          </note>
          <note>
            Regeringen verkar för en global utfasning av de ämnen som omfattas
            av delmålet som t.ex. i antagandet av Stockholmskonventionen,
            den första globala miljökonventionen om farliga kemikalier.
          </note>
          <note>
            I det fjärde delmålet sägs att hälso- och miljöriskerna vid framställning
            och användning av kemiska ämnen ska minska fortlöpande fram till
            2010 enligt indikatorer och nyckeltal som ska fastställas av berörda
            myndigheter. Under samma tid ska förekomsten och användningen
            av kemiska ämnen som försvårar återvinning av material minska.
            Delmålet avser ämnen som inte omfattas av delmål 3.
          </note>
          <note>
            Enligt det femte delmålet ska det för de 100 utvalda kemiska
            ämnen som inte omfattas av delmål 3
          </note>
          <note>
            senast år 2010 finnas riktvärden fastlagda av berörda myndigheter.
            Riktvärden ska ange vilka halter som får förekomma i miljön eller
            vilka halter människor högst får utsättas eller exponeras för.
          </note>
          <note>
            Syftet är att riktvärdena på sikt ska fastställas som miljökvalitetsnormer.
            Här bör Kemikalieinspektionen och Naturvårdsverket ges huvudansvaret
            för att utveckla riktvärdena. Andra myndigheter bör involveras
            i arbetet efter behov. Företagen måste arbeta för att riktvärdena
            inte ska överskridas.
          </note>
          <note>
            Fru talman! Nu kommer jag till det som jag personligen tycker
            är väldigt bra med det förslag som vi i dag ska anta, och det
            är att man vid all riskbedömning av kemikalier ska utgå från de
            känsligaste individerna
          </note>
          <note>
            - barn och andra känsliga grupper, t.ex. personer med speciella
            sjukdomar. Barn är av flera skäl mer utsatta än vuxna. De har
            låg kroppsvikt, och deras immunförsvar och övriga kroppsliga försvarsmekanismer
            är inte färdigutvecklade. Därför är barn mer känsliga för miljöpåverkan.
          </note>
          <note>
            Barn kommer också på helt andra sätt i direkt kontakt med mark
            och föremål som gör att intaget eller påverkan av föroreningar
            eller farliga substanser kan bli mycket omfattande. De allra minsta
            småttingarna stoppar, som ni vet, allting i munnen. De utforskar
            sin omgivning genom att smaka och suga på saker. De lite äldre
            undersöker skåp och lådor och ger sig gärna ut på upptäcktsfärd
            till garaget eller till förrådet. De har en oändlig nyfikenhet
            men ingen erfarenhet och kan inte skilja på farligt och ofarligt.
          </note>
          <note>
            Barnen är beroende av våra omsorger eftersom de är just barn,
            inte vuxna i miniatyr. Eftersom det kan ta en livstid innan hälsoeffekter
            uppträder eller kan kopplas till kemikaliepåverkan är det synnerligen
            viktigt att försiktighetsprincipen tillämpas när det gäller bl.a.
            kemikaliers effekter på barn och andra känsliga grupper.
          </note>
          <note>
            Moderaternas reservationer går ut på att vi inte ska ta några
            initiativ alls utan bara vänta och se vad miljöministrarna, kommissionen
            och Europaparlamentet kommer fram till. Det tycker vi socialdemokrater
            är en alldeles för passiv hållning. Vi måste våga sätta ned foten
            i dessa så viktiga frågor för oss och, framför allt, för kommande
            generationer - för barnen, som jag nyss talade om.
          </note>
          <note>
            Nästan dagligen får vi rapporter om att våra allra minsta får
            i sig långlivade bioackumulerande kemikalier via bröstmjölken,
            att gravida och ammande kvinnor ska vara försiktiga och i stort
            sett inte alls äta fisk samt att man hittar höga halter av bromerade
            flamskyddsmedel, som Gudrun Lindvall tidigare tog upp, i pilgrimsfalkar
            - ämnen som, om vi hade antagit dessa mål tidigare, skulle ha
            fasats ut eftersom de är just långlivade, s.k. persistenta, och
            bioackumulerande och är att jämföra med DDT och PCB.
          </note>
          <note>
            När man tittar på Moderaternas och Centerns reservationer och
            jämför dessa kan man fundera på var det borgerliga alternativet
            finns. Här verkar det inte finnas. Moderaternas inställning är
            att bara avvakta och inte göra någonting. Centern säger sig vilja
            gå raskare framåt och tycker att det förslag som vi nu diskuterar
            inte alls är så radikalt. Det hörde vi även från Folkpartiet,
            så det skulle vara intressant att få en synpunkt i det avseendet.
          </note>
          <note type="speaker">
            Anf. 100 PATRIK NORINDER (m) replik:
          </note>
          <note>
            Fru talman! Jag kan inte undvika att lämna några kommentarer
            till Carina Ohlsson, som tycks lida av politikersjukdomen selektiv
            hörsel som tyvärr förekommer alltför ofta.
          </note>
          <note>
            I mitt inledningsanförande poängterade jag, och t.o.m. upprepade,
            att jag i grunden delar regeringens uppfattning om den långsiktiga
            kemikaliepolitiken.
          </note>
          <note>
            Jag sade att jag vill att vi ska ha den som en position inför
            de framtida förhandlingarna. Detta poängterade jag verkligen,
            och det borde Carina Ohlsson ha uppfattat.
          </note>
          <note>
            Däremot anser jag att det var fel att fastställa svenska delmål
            på det här stadiet. Troligen kommer ju Europaparlamentet att diskutera
            de här frågorna i höst. Varför kunde man inte vänta med fastställandet
            och se hur våra positioner hade varit i det läget?
          </note>
          <note>
            Jag och Moderata samlingspartiet har en mycket realistisk miljöpolitik.
            Vi har nog en lika stark miljöpolitik som regeringen i det här
            fallet men det tycks
          </note>
          <note>
            Carina Ohlsson bortse från.
          </note>
          <note type="speaker">
            Anf. 101 CARINA OHLSSON (s) replik:
          </note>
          <note>
            Fru talman! Patrik Norinder, man kan alltid säga att man tycker
            att ett förslag är bra. Men sedan säger man: Å andra sidan vill
            vi inte anta det nu, utan vi ska avvakta. Man vågar inte - det
            var just det jag sade -
          </note>
          <note>
            sätta ned foten utan väntar för att se vad andra kommer fram
            till.
          </note>
          <note>
            Patrik Norinder påpekar också att vi inte kan göra någonting
            själva här i Sverige, utan vi måste ha ett harmoniserat förslag
            i hela EU. Men det är precis samma argument som den tyska industrin
            har. Man säger där: Nej, vi kan inte besluta om detta inom EU,
            för då är vi inte konkurrenskraftiga gentemot länder utanför EU.
            Jag tycker att det är samma sätt att diskutera och att hantera
            frågorna. Man måste, tycker jag, våga sätta ned foten och tala
            om var man står.
          </note>
          <note>
            Det måste vi kunna göra även här i vårt nationella parlament.
            Vi kan inte bara hänvisa till EU:s arena eller till den globala
            arenan.
          </note>
          <note type="speaker">
            Anf. 102 PATRIK NORINDER (m) replik:
          </note>
          <note>
            Fru talman! Jag sade att det här har inte med att våga sätta
            ned foten att göra, utan det har att göra med att driva en realistisk
            kemikaliepolitik och en realistisk miljöpolitik.
          </note>
          <note>
            Vad vinner vi på att förhindra svenska företag eller svenska
            importörer att handla och tillverka varor?
          </note>
          <note>
            Självklart blir konsekvenserna att tillverkningen av de varor
            som efterfrågas på marknaden flyttas någon annanstans. Detta är
            inte acceptabelt. Miljöpolitiken vinner ingenting på det, utan
            vi ska kraftfullt driva de svenska positionerna inom EU och försöka
            få med oss EU. Men att Sverige självt går före i fråga om en lagstiftning
            som är så rigorös att det står "skall vara utfasade" när inte
            omvärlden har det är inte realistiskt. Detta har alltså ingenting
            att göra med att sätta ned foten, utan det har att göra med att
            driva en orealistisk kemikaliepolitik.
          </note>
          <note type="speaker">
            Anf. 103 CARINA OHLSSON (s) replik:
          </note>
          <note>
            Fru talman! Nu är det så att Patrik Norinder inte har monopol
            på vad som är den rätta verklighetsuppfattningen och vad som är
            det realistiska. Vi anser att detta är det realistiska förslaget.
            Något land ska våga gå före, och så är det i alla frågor. I miljöfrågorna
            är det väldigt viktigt.
          </note>
          <note>
            De som redan som små barn får de här långlivade och bioackumulerande
            ämnena i sig kan ju inte svara och säga vad de tycker är det bästa
            för deras del.
          </note>
          <note>
            Däremot kan företagen självfallet säga sin åsikt. Någonstans
            får man hitta en avvägning däremellan. Jag anser fortfarande att
            något land någon gång måste våga gå före och inte bara avvakta,
            som Moderaterna föreslår.
          </note>
          <note>
            Anf. 104 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Kemikaliepolitiken har varit ett starkt prioriterat
            område för mig som miljöminister och för den svenska regeringen,
            och då inte bara under denna mandatperiod utan sedan lång tid
            tillbaka - inte minst under den tid då Birgitta Dahl var miljöminister.
            Man kan t.o.m. säga att kemikaliepolitiken lite grann är det som
            födde den moderna miljöpolitiken genom de olika larmsignaler om
            kemikaliernas biologiska effekter och om kemikaliernas effekter
            på hälsan som nådde mänskligheten på 60-talet. Kemikaliepolitiken
            har varit, och kommer att förbli, en oerhört viktig del av miljöpolitiken.
          </note>
          <note>
            Som belysts i debatten är det en oerhört stor mängd olika kemikalier
            som vi använder. Samtidigt har vi en oerhört stor okunskap om
            de kemikalier som vi använder. Jag ser det som nu händer som ett
            stort genombrott för en annan syn på kemikalier än vi haft tidigare.
            Det handlar om att betrakta inneboende egenskaper hos kemikalier
            snarare än varje kemikalie för sig, som Gudrun Lindvall var inne
            på.
          </note>
          <note>
            Det handlar om att titta på persistens, bioackumulerbarhet, som
            kriterier för att vi ska försöka göra oss av med kemikalier. Det
            handlar också om att bredda det globala perspektivet.
          </note>
          <note>
            Vi har hört väldigt mycket här i dag om den proposition som regeringen
            har lagt fram. Jag menar att det är en bra proposition, förhandlad
            i ett gott samarbete mellan regeringen och våra samverkanspartier.
          </note>
          <note>
            Jag tycker att Carina Ohlsson har presenterat propositionen väldigt
            bra, så jag ska i huvudsak uppehålla mig vid ett mer internationellt
            perspektiv. Det perspektivet har ju funnits med här också under
            debatten, men på ett ganska fruktlöst - för att inte säga sterilt
            - sätt.
          </note>
          <note>
            Det är märkligt att notera att det skiljer så mycket även i ett
            betänkande där så väldigt många står bakom de grundläggande slutsatserna
            som det gör mellan moderaternas Patrik Norinder och andra debattörer.
          </note>
          <note>
            Vi kan naturligtvis inte föra en framåtsyftande, progressiv miljöpolitik
            genom att alltid vänta på att andra länder ska ta initiativ och
            gå före. Vi har oerhört positiva exempel på att man inte behöver
            lida den skada som Patrik Norinder pekar på om man försöker att
            vara progressiv och om man försöker att anföra marschen mot ett
            giftfritt samhälle eller mot ett samhälle där vi har klarat miljöproblemen.
          </note>
          <note>
            Vi förhandlade fram ett stort antal undantag till förmån för
            våra tuffare miljökrav på kemikalieanvändning när vi blev medlemmar
            i EU. Vi lyckades behålla dessa undantag när de nu sågs över fyra
            år efter medlemskapet. I den mån vi inte har lyckats att höja
            resten av EU upp till våra tidigare nivåer har vi t.o.m. tillsammans
            med andra EU-länder höjt nivåerna ytterligare utöver de tidigare
            svenska nivåerna.
          </note>
          <note>
            Vi har alltså spelat en viktig roll när det gäller att radikalisera
            EU:s kemikaliepolitik. Det är precis den rollen som jag anser
            att vi ska spela nu också och som vi faktiskt spelar.
          </note>
          <note>
            Patrik Norinder talade mycket om kommissionens vitbok och jämförde
            den med propositionen. Problemet för Patrik Norinder är att vitboken
            på sätt och vis är överspelad i dag. Förra veckan fattade miljörådet
            beslut om rådsslutsatser om kemikaliepolitiken med utgångspunkt
            i vitboken, slutsatser som lyckades föra vitbokens innehåll en
            bra bit i riktning mot det innehåll som vi diskuterar i dag. Det
            är ett utmärkt exempel på hur vi har lagt fram det som vi vill
            se som kemikaliepolitik. Vi har använt det i det internationella
            arbetet för att få med oss andra länders regeringar och för att
            komma fram till en betydligt bättre
          </note>
          <note>
            EU-ståndpunkt än vad vi annars skulle ha gjort.
          </note>
          <note>
            Det gäller inte bara kemikaliestrategin, utan det gäller också
            det direktiv om elektronikprodukter som vi beslutade om under
            miljörådet i förra veckan. Det innebär att vi har lyckats se till
            att samtliga PBDE:er
          </note>
          <note>
            - alltså en grupp av bromerade flamskyddsmedel -
          </note>
          <note>
            står kvar som utfasningsämnen i direktivet om begränsning av
            farliga ämnen i elektroniska produkter, vilket det var strid omkring.
          </note>
          <note>
            Vi har fått genomslag för svenska kvicksilverregler. De delar
            som inte har slagit igenom får fortsätta att gälla.
          </note>
          <note>
            Behovet av att fasa ut ytterligare ämnen ska ses över. Undantagna
            användningsområden blir tidsbegränsade genom att de kontinuerligt
            ses över.
          </note>
          <note>
            Vi fattade också beslut om rådsslutsatser när det gäller en integrerad
            produktpolicy under samma miljörådsmöte som också kommer att få
            en stor betydelse för den framtida kemikalieanvändningen i produkter.
          </note>
          <note>
            Jag vill säga, utan att på något sätt förhäva mig eller Sverige,
            att allt detta är ett resultat av en aktiv svensk kemikaliepolitik
            inom EU. Vi skulle aldrig ha kunnat vara så framgångsrika som
            vi faktiskt har varit på det här området, om vi inte hade vågat
            att gå före på hemmaplan, vilket vi faktiskt har gjort, på det
            här viktiga området.
          </note>
          <note>
            Detta om EU. Men jag vill också gärna säga några ord om det globala
            kemikaliearbete som också är en väldigt viktig arena. Vi hade
            ett undertecknandemöte när det gällde Stockholmskonventionen,
            alltså den nya globala miljökonventionen om persistenta och organiska
            förorenare, det s.k. smutsiga dussinet, dvs.
          </note>
          <note>
            de värsta av kemikalierna som har en global betydelse och som
            dessutom har sådana egenskaper att de i regel ansamlar sig där
            det är kallt, dvs. nära polerna, vilket innebär att djur och människor
            drabbas även om de befinner sig hundratals mil från den plats
            där utsläppen en gång har skett.
          </note>
          <note>
            Stockholmskonventionen är oerhört viktig. Jag är naturligtvis
            väldigt stolt över att Stockholm, vår huvudstad, har fått låna
            ut namnet till denna viktiga konvention. Men det är bara en del
            av de ansträngningar som vi gör globalt.
          </note>
          <note>
            Den andra delen fattade vi beslut om i samband med UNEP:s General
            Council-möte i Nairobi i februari. Då försökte man att etablera
            en global kemikaliestrategi. Vi börjar nu med att se över spridningsmönster
            och möjligheter att komma åt den stora spridningen av kvicksilver
            runtom i världen. Vi har följt upp detta med en uppmaning till
            alla länder om att fasa ut bly ur bensinen. Jag hoppas att vi
            kan fullfölja detta genom att angripa andra tungmetaller, t.ex.
          </note>
          <note>
            kadmium, som också tillhör de globala förorenarna bland tungmetallerna.
          </note>
          <note>
            Här kommer vi också att driva arbetet framöver för att få ett
            globalt genomslag i dessa viktiga frågor och för att kunna vidga
            det globala angreppssättet, för att kunna föra in nya ämnen i
            Stockholmskonventionen. De farliga ämnena är långt ifrån uttömda
            med de tolv som nu omfattas av den. Vi arbetar för att föra in
            nya ämnen genom att utvidga den globala kemikaliestrategin till
            andra metaller än kvicksilver och bly.
          </note>
          <note>
            Så måste vi fortsätta att arbeta. Det faktum att
          </note>
          <note>
            Sverige på det här området har kommit så långt innebär inte att
            vi kan slå oss för bröstet och skryta med det, utan det innebär
            också ett ansvar att försöka att behålla ledningen till nytta
            för miljön och till nytta för hälsan hos människor runtom i världen.
          </note>
          <note>
            Jag vill avsluta med att säga att den uppgift som jag tycker
            är allra viktigast nu för kemikaliepolitiken är att verkligen
            hitta möjligheter att komma åt, fasa ut och mota de bromerade
            flamskyddsmedlen. Där har jag uppfattningen att arbetet har gått
            alldeles för trögt.
          </note>
          <note>
            Jag är ganska säker på att vi vet mer om riskerna med bromerade
            flamskyddsmedel i dag än vad vi visste om riskerna med PCB när
            det en gång förbjöds.
          </note>
          <note>
            Man kan ju undra vad det är som gör det så svårt att komma fram
            när det gäller bromerade flamskyddsmedel, om det är det faktum
            att det finns oerhört stora ekonomiska intressen bakom bromerade
            flamskyddsmedel eller om det finns andra faktorer.
          </note>
          <note>
            Min starka ambition är att fortsätta att arbeta för att få bort
            bromerade flamskyddsmedel.
          </note>
          <note>
            Vi ska fortsätta att satsa på forskning och fortsätta att ta
            initiativ inom EU och globalt för att komma åt den här gruppen
            av medel. Vi ska inte nöja oss med att halten av dessa ämnen i
            bröstmjölk fördubblas vart femte år, utan vi ska se till att vi
            kan klara detta stora och viktiga problem.
          </note>
          <note type="speaker">
            Anf. 105 PATRIK NORINDER (m) replik:
          </note>
          <note>
            Fru talman! En sådan här debatt handlar ju oftast om skiljaktigheter
            mellan opposition och regering.
          </note>
          <note>
            Jag försökte i inledningen av mitt anförande - miljöministern
            var inte här då - att poängtera framför allt att vi har samma
            grundinställning som regeringen, men att vi skiljer oss åt när
            det gäller fastställandet av delmålen.
          </note>
          <note>
            Jag är säker på att regeringen var medveten om att vitboken skulle
            komma när regeringen lade fram sin proposition. Jag undrar då:
            Varför kunde man inte avvakta något? Varför lade man fram propositionen
            just vid det här tillfället?
          </note>
          <note>
            Varför kunde man inte avvakta ytterligare till i höst? Om jag
            förstår det rätt kommer parlamentet att behandla den här frågan
            i höst, och då har vi bättre möjligheter att fastställa de svenska
            delmålen. Däremot ska vi inte ge avkall på vår position och vår
            ambition.
          </note>
          <note>
            Om miljöministern känner stolthet över den svenska positionen,
            känner jag en stolthet över att i många år fått delta i Kemikalieinspektionens
            styrelsearbete. Där har jag delvis också varit drivande i det
            internationella arbetet. Kemikalieinspektionen har en mycket stark
            tjänstemannatradition och mycket kompetenta medarbetare som har
            fört Sveriges talan och blivit erkända över hela världen för sin
            kompetens, och den ska vi driva vidare och använda.
          </note>
          <note>
            Men att skapa delmål och fastställa dem så tydligt i det här
            läget var det som jag tyckte var felaktigt. Jag skulle vilja ha
            en förklaring av miljöministern till varför man inte under så
            kort tid kunde avvakta.
          </note>
          <note>
            Anf. 106 Miljöminister KJELL LARSSON (s)
          </note>
          <note>
            replik:
          </note>
          <note>
            Fru talman! Jag instämmer i Patrik Norinders lovord över Kemikalieinspektionen,
            och i det fall myndighetens skicklighet beror på Patrik Norinders
            plats i styrelsen tackar jag väl Patrik Norinder också.
          </note>
          <note>
            Jo, visst visste vi om att vitboken var på gång, men vi har ju
            verkat i flera år för att verkligen kunna arbeta med kemikaliepolitiken
            som ordförandeland i
          </note>
          <note>
            EU. Vi har påverkat genom debatter tidigare och genom kontakter
            med kommissionen så att vi fick en vitbok. Det faktum att vi fick
            en vitbok med så pass radikalt innehåll är också det till stor
            del, tror jag att man kan säga, en följd av Sveriges och några
            andra medlemsländers insatser. Vi visste alltså mycket väl att
            den var på gång. Vi ville också visa mina kolleger och de andra
            medlemsstaterna vad som går att göra, så det var mycket medvetet
            att vi då ville lägga fram kemikaliepropositionen. Jag såg till
            att den omedelbart blev översatt till engelska och att den kunde
            spridas till alla medlemsländer. Det var ett led i våra ansträngningar
            för att driva fram en bättre kemikaliepolitik inom EU, och vi
            har varit ganska framgångsrika i det avseendet.
          </note>
          <note>
            Sedan frågar Patrik Norinder på nytt och på nytt varför vi inte
            avvaktar. Men att avvakta innebär att man väntar på någon annan.
            Och varför ska då inte den andra avvakta och vänta på ytterligare
            någon annan? Våra erfarenheter av miljöpolitik, Patrik
          </note>
          <note>
            Norinder, ända sedan Stockholmskonferensen 1972
          </note>
          <note>
            och våra ambitioner är inte av det slaget. Våra ambitioner är
            att vara ledande, att gå före, att försöka få med oss andra, att
            visa att problemen går att lösa, att visa att industrin inte behöver
            förlora på att ligga långt framme när det gäller att möta nya
            krav på miljöhänsyn.
          </note>
          <note type="speaker">
            Anf. 107 PATRIK NORINDER (m) replik:
          </note>
          <note>
            Fru talman! Vi får avvakta och se vad som kommer att hända och
            vad de svenska delmålen får för konsekvenser. Den här debatten
            kan vi återkomma till.
          </note>
          <note>
            Jag har också en viss förståelse för att delmålen blev lite strängare
            med de samarbetspartner som regeringen har, när Miljöpartiet och
            Vänstern driver en politik som ligger långt utanför verkligheten.
          </note>
          <note>
            Anf. 108 Miljöminister KJELL LARSSON (s)
          </note>
          <note>
            replik:
          </note>
          <note>
            Fru talman! Nu fick Miljöpartiet och Vänsterpartiet beröm också
            från moderaterna. Nu börjar det osa katt här i kammaren.
          </note>
          <note type="speaker">
            Anf. 109 GUDRUN LINDVALL (mp) replik:
          </note>
          <note>
            Fru talman! Jag ska fatta mig mycket kort. När tror miljöministern
            att vi kan se kvicksilver och amalgam som en historisk parentes
            i Sverige?
          </note>
          <note>
            Anf. 110 Miljöminister KJELL LARSSON (s)
          </note>
          <note>
            replik:
          </note>
          <note>
            Fru talman! Jag vill inte ange något årtal. Gudrun vet att vi
            har varit väldigt noga med att i den här propositionen och i miljömålspropositionen
            verkligen känna att vi har på fötterna när vi etablerar de nya
            tidtabellerna för de nya gränsvärdena. Vi ska veta att det här
            är någonting som vi kan komma att göra. Det kommer att kräva mycket
            av oss. Det kommer att kräva insatser av olika slag, men detta
            ska vara rimligt och möjligt att göra.
          </note>
          <note>
            Jag kan inte ange någon tidpunkt när det gäller amalgamfrågan.
            Däremot lovar jag Gudrun Lindvall att vi ska jobba hårt med frågan.
            Jag håller med Gudrun och andra i kammaren som har diskuterat
            amalgam i dag om att detta är ett viktigt problem och att vi ska
            intensifiera våra ansträngningar för att komma åt det.
          </note>
          <note type="speaker">
            Anf. 111 GUDRUN LINDVALL (mp) replik:
          </note>
          <note>
            Fru talman! Det var ett ganska svävande svar. Jag hade naturligtvis
            önskat att det hade varit mer precist.
          </note>
          <note>
            Framställningen orsakar stora miljöproblem. Vi kan se att hanteringen
            i tandläkeriet orsakar stora miljöproblem. Vi kan också se att
            det i andra sammanhang blir stora problem, t.ex. i krematorier.
            975
          </note>
          <note>
            kilo kvicksilver per år som tillförs i form av amalgam är ett
            stort miljöproblem, förutom det hälsoproblem som det naturligtvis
            också är för många människor som inte tål amalgam.
          </note>
          <note>
            När vi kan se beslut som återkommer gång på gång där man säger
            att amalgamet ska fasas ut och ingenting händer i verkligheten,
            så förstår jag den irritation, ilska och uppgivenhet som börjar
            finnas hos många av dem som kämpar för ett amalgamförbud.
          </note>
          <note>
            Jag skulle verkligen önska att regeringen satte sig ned utan
            prestige och utan skrankor mellan departementen för att se till
            att få denna fråga löst. Åk ned till EU
          </note>
          <note>
            och kräv ett nationellt svenskt förbud mot amalgam så att vi
            får den här frågan ur världen någon gång! Vi är ju alla överens
            om att kvicksilver inte hör hemma i ett långsiktigt ekologiskt
            hållbart samhälle. Det hör heller inte hemma i ett samhälle där
            vi vill att det ska vara friska människor.
          </note>
          <note>
            Tyvärr ökar användningen av amalgam i dag, även inom barn- och
            ungdomstandvården.
          </note>
          <note>
            Anf. 112 Miljöminister KJELL LARSSON (s)
          </note>
          <note>
            replik:
          </note>
          <note>
            Fru talman! Jag instämmer i Gudrun Lindvalls beskrivning. Jag
            har sagt att regeringen kommer att intensifiera arbetet med detta.
            Vi kommer också att verka gentemot EU för att åstadkomma en öppning
            i det avseendet.
          </note>
          <note>
            Jag hoppas att vi kan fortsätta att samarbeta, kanske även i
            den här frågan för att komma framåt. Jag tror inte att vi har
            några delade uppfattningar i sak.
          </note>
          <note>
            Vad jag däremot har sagt är att jag inte på lösa grunder nu vill
            kasta ur mig något årtal för när detta ska ha åstadkommits. Jag
            vill visa mer respekt för sakfrågan än så.
          </note>
          <note>
            (forts. 10 §)
          </note>
          <note>
            Ajournering
          </note>
          <note>
            Kammaren beslutade kl. 15.56 på förslag av talmannen att ajournera
            förhandlingarna till kl. 16.00 då voteringen skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            9 § Beslut om utskottsbetänkande som slutdebatterats vid dagens
            sammanträde
          </note>
          <note>
            KrU8 Radio och TV i allmänhetens tjänst 2002-
          </note>
          <note>
            2005
          </note>
          <note>
            Punkt 1 (Ett mångsidigt utbud av hög kvalitet)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (kd)
          </note>
          <note>
            Förberedande votering:
          </note>
          <note>
            77 för res. 1
          </note>
          <note>
            38 för res. 2
          </note>
          <note>
            193 avstod
          </note>
          <note>
            41 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            203 för utskottet
          </note>
          <note>
            76 för res. 1
          </note>
          <note>
            36 avstod
          </note>
          <note>
            34 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 38 v, 16 c, 15 fp, 15 mp
          </note>
          <note>
            För res. 1: 75 m, 1 -
          </note>
          <note>
            Avstod: 36 kd
          </note>
          <note>
            Frånvarande: 12 s, 7 m, 5 v, 6 kd, 2 c, 1 fp, 1 mp
          </note>
          <note>
            Punkt 7 (Uppläst textremsa)
          </note>
          <note>
            1. utskottet
          </note>
          <note>
            2. res. 6 (kd)
          </note>
          <note>
            Votering:
          </note>
          <note>
            200 för utskottet
          </note>
          <note>
            37 för res. 6
          </note>
          <note>
            78 avstod
          </note>
          <note>
            34 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 37 v, 14 c, 15 fp, 15 mp
          </note>
          <note>
            För res. 6: 37 kd
          </note>
          <note>
            Avstod: 75 m, 2 c, 1 -
          </note>
          <note>
            Frånvarande: 12 s, 7 m, 6 v, 5 kd, 2 c, 1 fp, 1 mp
          </note>
          <note>
            Punkt 28 (Nordiskt TV-samarbete)
          </note>
          <note>
            1. utskottet
          </note>
          <note>
            2. res. 17 (m, c, fp)
          </note>
          <note>
            Votering:
          </note>
          <note>
            171 för utskottet
          </note>
          <note>
            109 för res. 17
          </note>
          <note>
            36 avstod
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 38 v, 14 mp
          </note>
          <note>
            För res. 17: 75 m, 1 kd, 16 c, 15 fp, 1 mp, 1 -
          </note>
          <note>
            Avstod: 36 kd
          </note>
          <note>
            Frånvarande: 12 s, 7 m, 5 v, 5 kd, 2 c, 1 fp, 1 mp
          </note>
          <note>
            Punkt 38 (Inriktningen av en fortsatt översyn av radio och TV
            i allmänhetens tjänst, m.m.)
          </note>
          <note>
            1. utskottet
          </note>
          <note>
            2. res. 29 (fp)
          </note>
          <note>
            Votering:
          </note>
          <note>
            224 för utskottet
          </note>
          <note>
            16 för res. 29
          </note>
          <note>
            75 avstod
          </note>
          <note>
            34 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 1 m, 38 v, 36 kd, 16 c, 14 mp
          </note>
          <note>
            För res. 29: 1 m, 15 fp
          </note>
          <note>
            Avstod: 73 m, 1 kd, 1 -
          </note>
          <note>
            Frånvarande: 12 s, 7 m, 5 v, 5 kd, 2 c, 1 fp, 2 mp
          </note>
          <note>
            Liselotte Wågö (m) anmälde att hon avsett att avstå från att
            rösta men markerats ha röstat nej.
          </note>
          <note>
            Punkt 41 (Öppna kanaler)
          </note>
          <note>
            1. utskottet
          </note>
          <note>
            2. res. 32 (mp)
          </note>
          <note>
            Votering:
          </note>
          <note>
            285 för utskottet
          </note>
          <note>
            15 för res. 32
          </note>
          <note>
            16 avstod
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 75 m, 38 v, 37 kd, 15 fp, 1 -
          </note>
          <note>
            För res. 32: 15 mp
          </note>
          <note>
            Avstod: 16 c
          </note>
          <note>
            Frånvarande: 12 s, 7 m, 5 v, 5 kd, 2 c, 1 fp, 1 mp
          </note>
          <note>
            Punkt 45 (Utredning om mediers påverkan på barn och unga)
          </note>
          <note>
            1. utskottet
          </note>
          <note>
            2. res. 35 (kd, v, c, fp, mp)
          </note>
          <note>
            Votering:
          </note>
          <note>
            193 för utskottet
          </note>
          <note>
            122 för res. 35
          </note>
          <note>
            1 avstod
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 75 m
          </note>
          <note>
            För res. 35: 38 v, 37 kd, 16 c, 15 fp, 15 mp, 1 -
          </note>
          <note>
            Avstod: 1 s
          </note>
          <note>
            Frånvarande: 12 s, 7 m, 5 v, 5 kd, 2 c, 1 fp, 1 mp
          </note>
          <note>
            Punkt 46 (Forskning om sociala och demokratiska frågor)
          </note>
          <note>
            1. utskottet
          </note>
          <note>
            2. res. 36 (c)
          </note>
          <note>
            Votering:
          </note>
          <note>
            300 för utskottet
          </note>
          <note>
            16 för res. 36
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 75 m, 38 v, 37 kd, 15 fp, 15 mp,
          </note>
          <note>
            1 -
          </note>
          <note>
            För res. 36: 16 c
          </note>
          <note>
            Frånvarande: 12 s, 7 m, 5 v, 5 kd, 2 c, 1 fp, 1 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            10 § (forts. från 8 §) Kemikaliestrategi för Giftfri miljö (forts.
            MJU15)
          </note>
          <note type="speaker">
            Anf. 113 MARIANNE ANDERSSON (c):
          </note>
          <note>
            Fru talman! Kvicksilver är ett av de giftigaste ämnen vi känner
            till. Till skillnad från PCB, DDT och andra gifter bryts det aldrig
            ned i naturen. Fyra gram kvicksilver - så mycket som ryms i en
            tesked - är tillräckligt för att förgifta en mindre sjö och göra
            fisken oätlig. Det kvicksilver som hittills samlats in lagras
            nu hos SAKAB i väntan på slutförvaring i berggrund. För att kvicksilvret
            inte ska komma ut på världsmarknaden gäller exportförbud.
          </note>
          <note>
            I propositionen om kemikaliestrategi för Giftfri miljö föreslår
            regeringen att kvicksilveranvändningen i nyproducerade varor ska
            upphöra år 2003. Det är ett bra förslag utom när det gäller ett
            område. Tandvården är fortfarande en fredad zon. Förbud mot användningen
            av kvicksilver inom tandvården diskuteras inte i propositionen.
            Ändå använder tandvården ett helt ton kvicksilver varje år. När
            4 gram kan förgifta en sjö innebär definitivt 1 000 kilo nytt
            kvicksilver i kretsloppet varje år miljöproblem som raserar vägen
            mot ett giftfritt samhälle.
          </note>
          <note>
            Att amalgamet inte finns med kan inte bero på glömska. Kemikalieutredningen,
            som ligger till grund för propositionen, är mycket tydlig om amalgamet.
          </note>
          <note>
            När det gäller utsläpp av kvicksilver till miljön i Sverige är
            amalgamet numera den dominerande källan.
          </note>
          <note>
            1995 kom en tredjedel av kvicksilverutsläppen till luft från
            krematorier, dvs. från amalgam i de avlidnas tänder. Amalgam är
            även den största källan till kvicksilver i slam.
          </note>
          <note>
            Utredningen föreslår därför att Sverige ska anmäla ett generellt
            förbud mot kvicksilver till EU och vidare att Sverige, i den mån
            ett förbud anses strida mot EU-gemensamma regler, bör åberopa
            miljögaranti. Sverige bör inte undvika att anmäla ett totalförbud
            för kvicksilver av skälet att det möjligen kan leda till en prövning
            i EG-domstolen. Det är först när en fråga förs till domstol som
            full klarhet kan nås i hur stort utrymme som ges inom miljögarantin.
            Eftersom kvicksilver är ett av de ämnen vars skadliga effekt är
            mest väldokumenterad är det särskilt lämpligt att få frågan prövad
            just vad gäller kvicksilver.
          </note>
          <note>
            Kjell Larsson och Carina Ohlsson har här tidigare talat sig varma
            för att få gå före i miljöfrågorna. Varför inte göra det när det
            gäller amalgamet? Det förslaget har miljöministern valt att helt
            bortse från, och
          </note>
          <note>
            Miljöpartiet och Vänstern har varit knäpptysta i frågan. Vi hörde
            lite grann i argumentationen här, men varför har Miljöpartiet
            inte gjort någonting? Varför har Vänsterpartiet inte agerat? Ni
            skulle kunna ha gjort det.
          </note>
          <note>
            Sveriges riksdag beslutade 1994 att amalgamet skulle avvecklas
            till 1997, men inträdet i EU hindrade de planerna. Många av oss
            som hade jobbat med det tyckte redan 1994 att det var sent.
          </note>
          <note>
            Eftersom amalgam klassas som en medicinteknisk produkt tillämpas
            inte miljöreglerna, men påverkan på naturen är naturligtvis densamma
            vare sig kvicksilverutsläppen kommer från en termometer eller
            från en amalgamfyllning.
          </note>
          <note>
            Den s.k. medicintekniska produkten amalgam består till hälften
            av kvicksilver. Resten är en blandning av koppar, tenn och silver.
            Materialet blandas först när patienten sitter i tandläkarstolen.
            Därför kan dentalföretagen helt utan restriktioner skicka rent
            kvicksilver till tandläkarmottagningarna som om det vore vilken
            vara som helst, och de gör det också - t.ex. via posten. Ett helt
            ton kvicksilver distribueras alltså på detta ganska vårdslösa
            sätt varje år i vårt land och sätts in i munnen på medborgarna.
          </note>
          <note>
            Först när amalgamet blivit avfall gäller ett annat regelverk.
            Det amalgam som blir över vid behandlingen och alltså inte får
            plats i tanden på patienten blir miljöfarligt avfall. Då gäller
            plötsligt miljölagstiftningen.
          </note>
          <note>
            I en broschyr från Miljöförvaltningen i Stockholm kan man läsa
            följande: Hämtning, transport och överlämnande till avfallshanteringsbolaget
            får endast ske av en transportör som har fått Länsstyrelsens tillstånd
            att transportera farligt avfall. Eget eller andras kvicksilverhaltiga
            avfall får således inte transporteras utan tillstånd av länsstyrelsen.
          </note>
          <note>
            Hur förklarar miljöministern och Carina Ohlsson detta för medborgarna
            och för oss här i kammaren?
          </note>
          <note>
            Kvicksilver som transporteras till en tandläkarmottagning hanteras
            som vilken vara som helst, medan kvicksilver som transporteras
            därifrån bara får hanteras av godkända transportörer. Var finns
            logiken i detta?
          </note>
          <note>
            Lika ologisk blir tillämpningen av exportförbudet.
          </note>
          <note>
            Allt överblivet kvicksilver omfattas av förbudet och lagras i
            landet för framtida bergförvar. Men om kvicksilvret ska sättas
            in i tänder på människor i andra länder är det fritt fram för
            export. Kemikalieinspektionen har gett dentalföretagen en obegränsad
            dispens för att exportera kvicksilver till amalgam, och dispensen
            gäller t.o.m. år 2006.
          </note>
          <note>
            Regeringens förslag i propositionen att kvicksilveranvändningen
            i nyproducerade varor ska upphöra år 2003 saknar helt trovärdighet
            när vi vet att dentalföretagen får fortsätta att producera kvicksilver
            för export ända fram t.o.m. år 2006, och det i obegränsade mängder.
            1999 och 2000 uppgick den årliga kvicksilverexporten i dentala
            material till 4,3 ton per år. Detta måste miljöministern naturligtvis
            känna till.
          </note>
          <note>
            Hur tänker ni försvara detta inför medborgarna,
          </note>
          <note>
            Carina Ohlsson? Hur ska Miljöpartiet och Vänsterpartiet inför
            nästa val förklara för sina väljare att man hittills har stött
            en sådan politik?
          </note>
          <note>
            En annan politik låg inom räckhåll vid arbetet med propositionen.
            Kemikalieutredningen visade ju på en framkomlig väg, nämligen
            att anmäla ett förbud till EU och eventuellt senare försvara den
            svenska politiken i EG-domstolen.
          </note>
          <note>
            Sverige har speciella geologiska och geografiska förhållanden
            om gör vårt land mer känsligt för kvicksilverutsläpp än andra
            länder i EU. Bl.a. har vi redan tusentals sjöar där fisken inte
            kan ätas utan restriktioner. Detta borde inte vara svårt att förklara
            för EG-
          </note>
          <note>
            domstolen.
          </note>
          <note>
            Ett förbud borde inte heller innebära problem för tandvården.
            Det finns numera en rad goda ersättningsmaterial för amalgamet,
            och tandläkarna måste precis som andra yrkesutövare lära sig nya
            arbetsmetoder när samhället förändras. En stor grupp tandläkare
            har inte använt amalgam på många år.
          </note>
          <note>
            En av anledningarna till att tandvården vill använda amalgam
            är att det anses som ett billigt material, och det är det också.
            Att köpa ett halvt kilo kvicksilver hos ett dentalföretag kostar
            456 kr. Jag måste upprepa detta. 456 kr kostar det att köpa 500
            gram kvicksilver. Att omhändertagandet sedan kommer att innebära
            stora kostnader för samhället ingår inte i kalkylen.
          </note>
          <note>
            Inom miljöpolitiken i dag talar man ofta om att vi måste internalisera
            de externa kostnaderna. Om det skulle göras för amalgam skulle
            vi få en helt annan prisbild. Att återta ett kilo kvicksilver
            i ett krematorium beräknades t.ex. för många år sedan kosta 50
            000
          </note>
          <note>
            kr. Nu är det förmodligen mer.
          </note>
          <note>
            I gårdagens nummer av Västerbottens-Kuriren finns ett lysande
            exempel. Umeå kommun har börjat undersöka de föroreningar som
            30 års verksamhet vid tandläkarhögskolan lämnat efter sig. I 300
            meter avloppsrör har man hittat två kilo kvicksilver. Det kommer
            att kosta 2 miljoner kronor att sanera. Varken kommunen eller
            tandläkarhögskolan vill betala utan försöker lasta kostnaden på
            staten. Att sanera avloppsrören i Umeå skulle alltså kosta en
            halv miljon kronor per halvkilo. Lägg det till de 456 kronorna!
            Det blir en helt annan kostnadsbild. Vi får en annan bild av vad
            amalgamanvändningen kostar.
          </note>
          <note>
            Många patienter med dålig ekonomi väljer i dag amalgam för att
            det är ett billigt material, men räknar man in de externa kostnaderna
            finner man att valet av amalgam medför en enorm ekonomisk subvention
            från samhället till kvicksilveranvändningen inom tandvården. De
            pengarna borde ju användas till att subventionera fyllningar utan
            gifter.
          </note>
          <note>
            Vi har i många år från Centerpartiets sida krävt förbud mot amalgamanvändning.
            Dagens beslut måste inkludera att även amalgam avskaffas senast
          </note>
          <note>
            2003 för att hindra att ännu större kostnader och nya miljöskador
            drabbar kommande generationer.
          </note>
          <note>
            Fru talman! Jag står självfallet bakom alla reservationer där
            Centerpartiet är med, men jag yrkar för tids vinnande endast bifall
            till reservation nr 6.
          </note>
          <note type="speaker">
            Anf. 114 CARINA OHLSSON (s) replik:
          </note>
          <note>
            Fru talman! Marianne Andersson tar upp problemet med kvicksilver
            och amalgam. Det är bara att hålla med och säga att det är ett
            stort problem. Det kan man inte bortse från. Arbetet med att avveckla
            användningen av amalgam har pågått under flera år, precis som
            Marianne också redovisade. Regeringen aviserade i budgetpropositionen
            år 1999 sin avsikt att vidta nödvändiga åtgärder för att kunna
            införa ett förbud mot användningen.
          </note>
          <note>
            Regeringen bedömde att ett förbud mot amalgam skulle kunna införas
            mot bakgrund av ett föreslaget tillägg till EU-direktivet om medicintekniska
            produkter. Nu lyckades inte det. Därför undersöks nu möjligheterna
            att förbjuda amalgam av miljöskäl.
          </note>
          <note>
            Detta undersöker alltså regeringen.
          </note>
          <note>
            Marianne säger att det står ingenting i propositionen om amalgam,
            amalgamanvändande och problem med det. Däremot har vi beskrivit
            det i betänkandet. I
          </note>
          <note>
            utskottets betänkande finns detta med, och där finns också den
            här meningen: "Utskottet förutsätter att detta arbete slutförs
            senast år 2003." Vi har alltså satt ett årtal från utskottets
            sida. Man ska undersöka om man ska kunna förbjuda det här på grund
            av miljöskäl. Det var det som jag antog att Marianne i det sista
            skedet menade, eftersom hon ur miljösynpunkt beskrev problemen
            med avfallen.
          </note>
          <note type="speaker">
            Anf. 115 MARIANNE ANDERSSON (c) replik:
          </note>
          <note>
            Fru talman! Det där handlar ju om att undersöka möjligheterna,
            Carina Ohlsson. Det ska vara klart till
          </note>
          <note>
            2003. Jag tycker att det är en ganska lång tid.
          </note>
          <note>
            Det finns andra möjligheter. Jag tyckte att det var så intressant
            att lyssna till Kjell Larsson tidigare. Han talade med glöd om
            att vi måste våga gå före i miljöpolitiken och om att man måste
            visa vägen. Vi har haft en debatt i den här kammaren som i alla
            fall jag i
          </note>
          <note>
            16 år har deltagit i, och vi har krävt förbud mot amalgam. Vi
            hade ett beslut en gång i riksdagen. Det händer ju så lite. Jag
            ska inte säga att det inte händer någonting. Jag vet att det finns
            en diskussion, men det händer oerhört lite. Man har inte haft
            kraften och modet att verkligen fatta beslut, gå före och se till
            att det blir testat i domstol i så fall. Vi måste ju göra detta
            någon gång. Nu ska vi sitta här till år 2003 bara för att ta reda
            på om det går innan vi fattar något beslut. Jag tycker alltså
            att det går alldeles för långsamt. Det finns egentligen inga argument.
            De argument som kommer är väldigt svaga, måste jag säga.
          </note>
          <note>
            Det här har vi jobbat med så länge. Vi vet hur farligt det är.
          </note>
          <note>
            Jag skulle också vilja fråga Carina Ohlsson om det som jag redovisade
            när det gäller transporterna.
          </note>
          <note>
            Man kan beställa kvicksilver och få ett postpaket. Ett halvt
            kilo kvicksilver kan förgifta massor av vatten utan kontroll egentligen.
            Men när det sedan blir avfall får inte vem som helst transportera
            det. Titta på den logiken!
          </note>
          <note type="speaker">
            Anf. 116 KJELL-ERIK KARLSSON (v):
          </note>
          <note>
            Fru talman! Det som detta betänkande i huvudsak bygger på är
            Socialdemokraternas, Vänsterpartiets och Miljöpartiets samarbetsproposition
            Kemikaliestrategi för Giftfri miljö. Samarbetet med framtagandet
            av propositionen har varit ett positivt samarbete som har satt
            sin prägel på propositionen. Propositionen är en utveckling av
            vårt miljömål om en giftfri miljö och utformar dess delmål. Det
            har blivit bra.
          </note>
          <note>
            I dag finns över 100 000 kemiska ämnen registrerade inom EU.
            Varje år tillkommer mellan 500 och
          </note>
          <note>
            1 000 nya ämnen. Av de 2 500 ämnen som man använder mest har
            man bara säkra kunskaper om en sjundedel. För tio år sedan började
            EU riskvärdera
          </note>
          <note>
            130 kemikalier. Hittills har bara ett fåtal ämnen utvärderats.
            Därför är det viktigt att Sverige nu går före
          </note>
          <note>
            EU och ändrar synen på kemikalier i grunden.
          </note>
          <note>
            I fortsättningen blir det tillverkarnas ansvar att visa att de
            kemiska ämnen som de tänkt tillverka eller använda inte är farliga.
            Därför ser vi det som positivt att all riskbedömning av kemikalier
            ska utgå från de känsligaste individerna, barn och andra känsliga
            grupper, t.ex. personer med speciella sjukdomar.
          </note>
          <note>
            Detta är bra formulerat i propositionen.
          </note>
          <note>
            Fru talman! I detta betänkande behandlas även en v-motion om
            kvicksilver. Kvicksilver är en giftig, lättflyktig metall som
            inte bryts ned utan anrikas i naturen. Den är oerhört giftig.
            Många riktigt giftiga substanser som människan släpper ut mäts
            i gram, men kvicksilverutsläppen handlar om många ton.
          </note>
          <note>
            I dag har ett flertal myndigheter ansvar för avvecklingen av
            kvicksilver inom olika sakområden.
          </note>
          <note>
            Kemikalieinspektionen, Naturvårdsverket, Socialstyrelsen och
            Läkemedelsverket delar på huvudansvaret.
          </note>
          <note>
            En del uppgifter om den kommersiella hanteringen av kvicksilver
            är hemliga. Denna uppdelning gör det svårt att få en fullständig
            och heltäckande bild av hur avvecklingen av kvicksilver utvecklas.
          </note>
          <note>
            Avvecklingen av amalgam, kvicksilverhaltigt tandvårdsmaterial,
            tycks ha gått i stå. Det nu existerande EU-direktivet om medicintekniska
            produkter är det som skapar problem för oss när det gäller avvecklingen
            av kvicksilverhaltigt tandvårdsmaterial. I
          </note>
          <note>
            betänkandet framgår det att regeringen nu undersöker möjligheten
            att förbjuda amalgam av miljöskäl. Utskottet förutsätter i betänkandet
            att det här arbetet ska ha slutförts senast 2003.
          </note>
          <note>
            Nu används ca 975 kilo kvicksilver per år till tandvårdsmaterial.
            Det är viktigt att vi får stopp på kvicksilverspridningen i vårt
            samhälle, oavsett om vi använder kvicksilvret i tandvården, lysröret
            eller batteriet.
          </note>
          <note>
            En amalgamfyllning, vanligen minst 2 gram amalgam, innehåller
            lika mycket kvicksilver som 200
          </note>
          <note>
            lysrör eller lågenergilampor, enligt Miljöförvaltningen i Stockholm.
            Så visst bör vi lägga krut på att fasa ut de 975 kilo kvicksilver
            som vi stoppar in i tänderna per år. Det motsvarar per år troligen
            ca 195 miljoner lysrörs innehåll av kvicksilver.
          </note>
          <note>
            Avslutningsvis vill Vänsterpartiet som ett klarläggande och en
            precisering framhålla att det i delmål 3 i propositionen framgår
            att nyproducerade varor så långt det är möjligt ska vara fria
            från kvicksilver senast 2003. Redan befintliga varor som innehåller
            kvicksilver ska hanteras på ett sådant sätt att ämnena inte läcker
            ut i miljön. Vänsterpartiet menar att skrivningen i propositionen
            om att utfasningen av kvicksilver ur nyproducerade varor ska ske
            senast 2003
          </note>
          <note>
            inkluderar kvicksilverhaltigt tandvårdsmaterial. Därmed har vi
            ställt upp på propositionen och betänkandet och avstått från att
            reservera oss i denna del.
          </note>
          <note>
            Därmed yrkar jag bifall till förslaget i betänkandet
          </note>
          <note>
            MJU15.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 16.28 på förslag av talmannen att ajournera
            förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            10 § (forts.) Kemikaliestrategi för Giftfri miljö
          </note>
          <note>
            (forts. MJU15)
          </note>
          <note type="speaker">
            Anf. 117 ESTER LINDSTEDT-STAAF (kd):
          </note>
          <note>
            Fru talman! I april 1999 antog riksdagen 15 miljömål att uppnås
            inom en generation, med undantaget att miljömålet Begränsad klimatpåverkan
            skulle uppnås inom två generationer. Kristdemokraterna tillstyrkte.
          </note>
          <note>
            Den proposition som här debatteras, Kemikaliestrategi för Giftfri
            miljö, avhandlar fem av de sex delmålen för miljömålet Giftfri
            miljö.
          </note>
          <note>
            Kristdemokraterna delar regeringens uppfattning när det gäller
            inriktningen av de delmål propositionen behandlar. Delmålen måste
            rimligen ha samma tidsram som miljömålen. Det är bra att tidsramen
            nu anges så att färden mot dessa mål kan påbörjas omgående och
            med så hög fart som möjligt.
          </note>
          <note>
            Den nationella politiken och EU-politiken hänger nära samman,
            som vi har hört förut här. Nationella åtgärder får inte alltid
            avsedd effekt om inte motsvarande beslut fattas på EU-nivå. Harmonisering
            är nödvändig. Det känns därför uppmuntrande att ta del av EU-kommissionens
            förslag till vitbok för kemikalier och arbetet med EU:s sjätte
            miljöprogram.
          </note>
          <note>
            Stora skillnader i miljökrav kan påverka konkurrensförmågan.
            Föga är vunnet om svenska företag på grund av höga miljökrav utkonkurreras
            av utländska företag med lägre miljökrav. De EU-inriktade strategier
            som beskrivs i propositionen är därför oerhört viktiga.
          </note>
          <note>
            Regeringen lägger ett mycket stort ansvar på industrin och näringslivet
            för genomförandet av propositionens kemikaliestrategi. Industri
            och näringsliv tar också gärna detta ansvar, har jag förstått.
          </note>
          <note>
            Regeringen föreslår bl.a. att tillverkare själva ska testa sina
            produkter. Enligt regeringen kommer företagens kostnader för testen
            att vara tämligen begränsade. Vi kristdemokrater vill dock fästa
            uppmärksamheten på att det rör sig om ett stort antal produkter
            som ska undersökas på relativt kort tid. Rent praktiskt kan det
            visa sig vara svårt för aktörerna att uppfylla uppställda tidskrav.
          </note>
          <note>
            Kristdemokraterna vill därför betona statens ansvar. Det går
            inte att bortse från att staten drabbas av kostnader när nationen
            ska nå miljömålen. Exempelvis förefaller alternativ i stor utsträckning
            saknas till djurtest för toxikologiska bedömningar, i varje fall
            i nuläget.
          </note>
          <note>
            Regeringen konstaterar vidare att genomförandet av delmålen,
            nationellt och inom EU, kräver betydande insatser av svenska myndigheter.
            Detta gäller i synnerhet Kemikalieinspektionen, som har huvudansvaret
            för miljökvalitetsmålet Giftfri miljö. Möjligheten att uppfylla
            de uppställda målen inom utsatt tid är beroende av vilka resurser
            berörda myndigheter ges.
          </note>
          <note>
            Det är en brist att regeringen inte gör någon bedömning av propositionens
            statsfinansiella konsekvenser. Detta framstår som underligt jämfört
            med propositionen Svenska miljömål - delmål och åtgärdsstrategier,
            där det för varje miljömål finns ett avsnitt om statsfinansiella
            konsekvenser.
          </note>
          <note>
            Kristdemokraterna tillstyrker tidsplanen för kemikaliestrategin.
            Samtidigt är det svårt att bedöma förutsättningarna för att producenter
            i samverkan med myndigheter ska kunna hålla tidsramarna när regeringen
            inte redovisar hur stora resurser man från statens sida är beredd
            att satsa. Detta framgår inte heller av 2001 års ekonomiska vårproposition.
            Riksdagens ställningstagande till regeringens tidsplan för utfasningen
            av farliga ämnen görs därmed på osäkra grunder.
          </note>
          <note>
            Kristdemokraterna har därför fogat till betänkandet ett särskilt
            yttrande men tillstyrker annars förslaget om kemikaliestrategi.
          </note>
          <note>
            Anf. 118 MARGARETA CEDER-
          </note>
          <note>
            FELT (m):
          </note>
          <note>
            Fru talman! Jag har lyssnat på den debatt som har förts här i
            kammaren och tycker att den har varit väldigt intressant att ta
            del av. Jag står bakom de uttalanden som den moderate företrädaren
            Patrik
          </note>
          <note>
            Norinder har gjort, men jag har valt att fokusera på ett ämne.
            Det gäller kvicksilvret.
          </note>
          <note>
            Jag lyssnade också på vad miljöministern sade om hur viktig miljön
            är för människors hälsa och att regeringen nu ska beakta hur kemikaliernas
            egenskaper påverkar hälsan och miljön. I detta sammanhang vill
            jag lyfta upp kvicksilvret.
          </note>
          <note>
            Om jag inte minns fel cirkulerade det för ett år sedan några
            tvålar i handeln som drogs tillbaka just därför att de var skadliga
            för hälsan. Samma resonemang kan naturligtvis appliceras på det
            kvicksilver som finns i munnen, dvs. i amalgamet. Metallbiologiskt
            centrum i Uppsala har gjort studier som visar att det finns ett
            samband mellan halten av kvicksilver i blodet och amalgam. Dessa
            studier visar också att vid amalgamsanering sjunker halten av
            kvicksilver i blodet.
          </note>
          <note>
            Med anledning av det jag nu sagt anser jag att det är viktigt
            att det kvicksilver som finns inom tandvården behandlas på samma
            sätt som kvicksilvret i miljön. Därför hoppas jag att regeringen
            kommer att beakta detta vid framtida propositioner.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 13 juni.)
          </note>
          <note>
            11 § Miljölagstiftningen
          </note>
          <note>
            Föredrogs miljö- och jordbruksutskottets betänkande
          </note>
          <note>
            2000/01:MJU16
          </note>
          <note>
            Miljölagstiftningen.
          </note>
          <note type="speaker">
            Anf. 119 LARS LINDBLAD (m):
          </note>
          <note>
            Fru talman! Vi ska nu debattera frågor som handlar om miljölagstiftningen,
            framför allt frågor som rör miljöbalken men också miljöklassning
            av olika bränslen.
          </note>
          <note>
            En av grunderna i den moderata miljöpolitiken handlar om teknikutveckling.
            Vi har sett många exempel i den moderna historien på hur ekonomisk
            tillväxt och starka företag kan utveckla allt miljövänligare tekniker.
          </note>
          <note>
            Den bästa miljöpolitiken är den som förs av enskilda medborgare
            eller företag. Den svenska allmänheten och många företag som verkar
            i Sverige är duktiga på att ta sin del av ansvaret. Endast om
            vi har bärkraftiga företag som har råd att lägga om sina tekniker,
            och om vi har ett företagsvänligt klimat så att nya intressanta
            företag med nya idéer kan växa och utvecklas, kan vi lyckas med
            våra miljöpolitiska mål.
          </note>
          <note>
            Det är viktigt att vi för en dialog med näringslivet för att
            komma framåt. Fordonsbränslefrågorna är ett sådant område där
            dialogen är viktig. Det har framkommit i denna dialog att det
            kanske inte står riktigt rätt till med miljöklassningen av dessa
            bränslen. Är detta sant är det mycket illa om våra lagar och regler
            är hinder i vägen för att utveckla nya och bättre bränslen. Det
            är därför mycket glädjande att vi i utskottet har kunnat ena oss
            kring ett tillkännagivande till regeringen om en översyn av miljöklassningen
            av bensin. Denna översyn bör genomföras utan dröjsmål.
          </note>
          <note>
            Fru talman! Det är också glädjande att det i detta betänkande
            finns skrivningar från ett enat utskott om utgångspunkter för
            det fortsatta miljöarbetet. Utskottet har uttryckt, i enlighet
            med en partimotion från oss moderater, att man "fullt ut" bör
            "använda marknadskrafterna och de marknadsekonomiska verktygen
            samt enskilda människors engagemang". Detta signalerar en omläggning
            av de mera tillväxtovänliga partiernas politik. Men det kanske
            är för mycket att hoppas på. Dessa partiers agerande antar jag
            kommer att fortsätta att präglas av ovanifrånperspektiv, regler,
            skatter, förbud och mera lagstiftning.
          </note>
          <note>
            Fru talman! Jag älskar att äga. Jag äger inget särskilt just
            nu. Jag äger ingen bil. Jag äger inget hus, ingen lägenhet. Förvisso
            en gammal cykel, som jag med egna händer har renoverat, och en
            del annat.
          </note>
          <note>
            Men jag älskar min rätt att äga.
          </note>
          <note>
            Ägandet kan ibland få en negativ klang. Egoism, pryltokighet
            och andra mera negativa ord används ibland i samhällsdebatten
            om ägande. Och visst kan man ibland ha sina materialistiska drömmar
            om vad man skulle vilja ha.
          </note>
          <note>
            Men för mig är ägande en grundläggande demokratisk rättighet.
            Att äga något kan vara ett sätt att utveckla sina egna drömmar.
            Dessa drömmar kan rymmas i ett hus, i en bit jordbruksmark eller
            i ett företag. Något för mig som individ att känna trygghet i,
            att vårda ömt, att utveckla mig själv genom.
          </note>
          <note>
            Länder som inte beviljar ägande eller förvägrar vissa människor
            det på grund av etnisk tillhörighet, fattigdom eller kön är inga
            demokratier. Sverige är en demokrati och vi har en grundläggande
            äganderätt.
          </note>
          <note>
            Jag hoppas förvisso att vårt lands äganderätt kan stärkas på
            många sätt, att den ska grundlagsfästas på ett tydligt sätt, att
            den ska bli djupare än den är i dag.
          </note>
          <note>
            Fru talman! De moderata reservationerna handlar i mångt och mycket
            om en stärkt äganderätt. Förutom att vi anser den vara en grundläggande
            demokratisk rättighet kan vi även se samhälleliga vinster med
            en stark äganderätt. Det man äger och förvaltar sköter man oftast
            mycket bättre än det man hyr eller lånar.
          </note>
          <note>
            Det är en annan grundläggande moderat princip för miljön, just
            därför att i ägandet ryms allt det som jag tidigare har nämnt.
            Man kan inte vara vidare smart om man förstör det man själv äger.
          </note>
          <note>
            Vi vill se över miljöbalken i alla de delar där den riskerar
            att hämma äganderätten. Vi är medvetna om att det just nu finns
            en utredning som ser över balken, men vi vill skicka med en del
            rekommendationer till den och be den skynda på lite, för det brådskar.
          </note>
          <note>
            Med miljöbalkens införande har följt massor av problem kring
            omfattande byråkrati i samband med tillståndsprövningar och ändringar
            av tillståndsprövade anläggningar. Vissa företagare drabbas av
            höga tillsynsavgifter genom såväl miljöbalken och djurskyddslagen
            som livsmedelslagen. Det kan ibland handla om märkliga hanteringar
            av sanktionsavgifter.
          </note>
          <note>
            Ett exempel från verkligheten är en lantbrukare som drabbades
            av en ladugårdsbrand. När han sedan byggde upp en modern anläggning
            som tillgodosåg alla byggnads- och djurskyddskrav missade han
            att skicka in vissa av ansökningspapperen i tid. Då utdömde kommunen
            150 000 kr i sanktionsavgift. Det finns flera sådana exempel.
            Det förstår väl de flesta att det inte finns någon rimlighet i
            denna hantering av småföretagare. Detta måste snabbutredas och
            åtgärdas snarast.
          </note>
          <note>
            En annan mer grundläggande sak är att Lagrådet vid balkens införande
            menade att balken ibland står i direkt strid med grundlagen. Detta
            i kombination med tillämpningen av allmänna hänsynsregeln kan
            medföra intrång i pågående markanvändning utan att markägaren
            får rätt till ersättning.
          </note>
          <note>
            Vi har kritik mot att en kommersiell användning av allemansrätten
            kränker markägare. Vi har kritik mot att det generella strandskyddet
            begränsar markägarens användning av marken på ett orimligt sätt.
          </note>
          <note>
            Dessa saker har vi påpekat många gånger tidigare i kammaren.
            Jag kan bara hänvisa till det som sagts tidigare.
          </note>
          <note>
            Viss mark bör skyddas. Vi moderater vill instifta en fond för
            biologisk mångfald som ska finansiera inköp av skyddsvärd skog.
            Men vi vill ha till stånd en mer skälig ersättning till markägaren
            när reservat och liknande införs på någons mark. Vi vill att myndigheterna
            ska förbättra sin information till berörda markägare. Det klagas
            på långa väntetider och handläggningstider av sådana ärenden.
            Det leder till osäkerhet om vad som gäller och vad som ska hända
            för enskilda markägare. Ibland skickar våra myndigheter ut personal
            för att inventera privat mark utan att föranmäla sitt besök. Så
            kan vi inte ha det i ett rättssäkert land. Vi måste tydligare
            respektera det privata ägandets rättigheter. Vi moderater har
            ett stort antal förslag till hur vi ska stärka enskilda människors
            rättigheter.
          </note>
          <note>
            Fru talman! Jag ber att få yrka bifall till den moderata reservationen
            1.
          </note>
          <note type="speaker">
            Anf. 120 ESKIL ERLANDSSON (c):
          </note>
          <note>
            Fru talman! I det här betänkandet, som är benämnt
          </note>
          <note>
            Miljölagstiftning, behandlas en mängd skilda saker.
          </note>
          <note>
            Jag tänkte emellertid bara uppehålla mig vid en sak i mitt anförande,
            även om det i sig skulle kunna diskuteras mycket kring det som
            står i betänkandet. Men på något sätt tycker jag att flera av
            de frågor som är behandlade i detsamma har debatterats i samband
            med betänkanden som har handlat om sådant som har närmare anknytning
            till de sakerna.
          </note>
          <note>
            Det jag tänkte uppehålla mig kring, fru talman, är fosfor. Betydande
            mängder avloppsslam produceras oavbrutet i våra reningsverk. Det
            gör de därför att varje person i Sverige producerar ungefär 100
            kilo slam varje år. I dessa 100 kilo slam finns ungefär ett kilo
            fosfor.
          </note>
          <note>
            Inriktningen hittills, aviserad av såväl den här kammaren som
            regeringen och Naturvårdsverket, har varit att slammet ska återanvändas
            i jordbruket om de angivna kvalitetskriterierna kan uppnås. Varför
            är detta viktigt? Jo, det är det av det skälet att av alla växtnäringsämnen
            intar fosfor på något sätt en nyckelposition, såväl i odlingen
            som i det kretslopp som borde finnas mellan stad och land. Där
            handlar det väldigt mycket om att hushålla med ändliga naturresurser.
          </note>
          <note>
            Detta kretslopp är nödvändigt därför att fosforn mer än många
            andra växtnäringsämnen är en ändlig och icke förnybar resurs.
            Man räknar för att ta några siffror med att världens brytbara
            fosforreserver räcker i kanske 100 år till med nuvarande förbrukning.
            I
          </note>
          <note>
            diskussionen om en långsiktigt hållbar samhällsutveckling intar
            därför frågan om hushållning med fosfor en central roll, tycker
            jag.
          </note>
          <note>
            Kväveföreningar, som är en annan sak som behövs för att det ska
            växa bra och en odling vara framgångsrik, är inte en ändlig resurs.
            Den är därför inte på samma sätt i behov av att tas om hand i
            det här sammanhanget och på sätt som vi föreslår i vår motion
            då det gäller att ta hand om saker i våra avloppsreningsverk.
          </note>
          <note>
            Vad är då att göra? I vår motion har vi tagit fram några saker
            som vi tycker att regeringen med det snaraste bör ta initiativ
            till.
          </note>
          <note>
            Vi tycker för det första att regeringen bör ta initiativ till
            en internationell fosforkonvention som uppmärksammar den av mig
            relaterade problematiken kring att fosfor är en ändlig resurs
            som riskerar att "ta slut".
          </note>
          <note>
            För det andra tycker vi att regeringen borde initiera den här
            frågan, och det med skyndsamhet, inom
          </note>
          <note>
            EU. Detta därför att inom den europeiska unionen är fosfor en
            bristresurs redan i dag. Vi har mycket få brytbara tillgångar
            inom den europeiska unionens yta.
          </note>
          <note>
            För det tredje bör regeringen och framför allt dess myndigheter
            ta initiativ till överläggningar med kommunerna, de som i praktisk
            handling sköter det mesta av vår reningsverksamhet i landet. Man
            bör ta initiativ som förhoppningsvis leder till att det sker en
            kursändring vad gäller slamhanteringen till gagn för oss alla.
          </note>
          <note>
            För det fjärde borde vi, dvs. kammaren, riksdagen, självklart
            i samarbete med sittande regering, försöka att åstadkomma ett
            förslag som innebär att vi får ekonomiska styrmedel som prioriterar
            återvinning av fosfor, i stället för att som nu fortsätta att
            använda jungfrulig fosfor.
          </note>
          <note>
            Jag undrar, Ingemar Josefsson, varför ni inte med kunskap om
            hur läget är har tagit fasta på det vi nu för andra året i rad
            tar upp i en motion på ett bättre sätt än vad ni har gjort i det
            utskottsbetänkande som har presenterats för kammaren i dag. Varför
            ser ni inte mer seriöst på problemen?
          </note>
          <note>
            Fru talman! Jag vill yrka bifall till reservation 9.
          </note>
          <note type="speaker">
            Anf. 121 HARALD NORDLUND (fp):
          </note>
          <note>
            Fru talman! Miljöbalken och äganderättsskyddet, allemansrätten,
            ersättning till markägare, samråd med markägare, beslut om strandskydd,
            miljöklassning och alternativa bränslen är angelägna frågor som
            vi har tillfälle att diskutera här och nu.
          </note>
          <note>
            Det pågår nu en översyn av miljöbalken. Vi får anledning att
            återkomma till den diskussionen.
          </note>
          <note>
            I fråga om miljöklassning och alternativa bränslen arbetar regeringen
            nu med att ta fram en strategi för utveckling och introduktion
            av alternativa bränslen på kort och på lång sikt. Det arbetet
            måste också inkludera frågan om miljöklassning av vissa drivmedel.
          </note>
          <note>
            Problemen i dag för alternativa drivmedel har delvis en koppling
            till EU-direktiv, men kanske i ännu högre grad till de svenska
            lagar som går utöver direktiven. Ett exempel på det är koldioxidskatten
            på drivmedel. Sverige skulle kunna ta bort större delen av skatten
            på de flesta förnybara drivmedlen utan att bryta mot någon överenskommelse
            inom EU. Om ett drivmedel för uppvärmning görs mer miljövänligt
            än dagens fossila drivmedel förändras inte skatten i dag till
            förmån för det miljövänliga alternativet. Om en ambitiös bilist
            övergår till att använda vätgas som är producerad ur solenergi
            i stället för t.ex. bensin betalar han fortfarande full koldioxidskatt,
            trots att vätgas inte innehåller kol och råvaran är förnybar.
            För att stimulera medborgarna att övergå från fossila bränslen
            till mer miljövänliga bränslen krävs förändringar i första hand
            av svenska lagar och skatter, i andra hand av EU-direktiv.
          </note>
          <note>
            Allemansrätten, liksom strandskyddet, återkommer ständigt i våra
            debatter. Några vill inskränka allemansrätten. Den socialliberala
            inställningen är att vi ska vara rädda om vår allemansrätt. För
            att kunna göra det är det avgörande att allemansrätten inte missbrukas.
            Kommersiellt organiserad verksamhet på annans mark ska ligga utanför
            vad allemansrätten tillåter.
          </note>
          <note>
            Det finns ett missförstånd vad gäller strandskyddet, som visar
            sig varje gång vi diskuterar frågan.
          </note>
          <note>
            Några säger att besluten ska fattas regionalt - lokalt säger
            andra. Men besluten fattas i dag i princip lokalt och regionalt.
            Problemet är att genom lokala beslut har ett stort antal avsteg
            från de generella strandskyddsreglerna tagits. Det är ett förhållande
            som miljöministern har uppmärksammat, och nu överväger han förändringar
            som kan förhindra att olämpliga avsteg görs.
          </note>
          <note>
            Högerpartierna - där har också Centern hakat på -
          </note>
          <note>
            vill helt upphäva strandskyddet och införa en generell rätt att
            bebygga stränder. För en borgerlig vänster är detta uttryck för
            bristande känsla för naturen och naturvärdena.
          </note>
          <note>
            I en reservation tas avsättning av mark som ska skyddas upp.
            Man anser att frågan om samråd med markägaren är viktig. Anledningen
            till att jag inte ställer mig bakom den reservationen är att den
            skyldigheten redan finns. Samrådsskyldigheten finns i dag, varför
            en reservation i den frågan är onödig.
          </note>
          <note>
            Viljan att medverka till att skydda viss natur är stor i Sverige
            - hos enskilda mark- och skogsägare och hos företag. Det är viktigt
            för att lyckas med de ytterligare nödvändiga avsättningarna att
            markägaren får en skälig ersättning. Det är därför som jag vill
            yrka bifall till reservation 4.
          </note>
          <note type="speaker">
            Anf. 122 ESKIL ERLANDSSON (c) replik:
          </note>
          <note>
            Fru talman! Harald Nordlund tar återigen upp frågan om strandskydd
            i debatten. Jag vill påtala följande för Harald Nordlund. Som
            jag ser det innebär en förändring av bestämmelserna kring strandskyddet
            utvecklingsmöjligheter för andra delar i landet än det område
            som Harald Nordlund kommer från och det område vi nu befinner
            oss i. Det är områden som är i behov av en stark utveckling.
          </note>
          <note>
            Vidare värnar jag och vill utveckla det kommunala självstyret.
            Jag tror att av folket valda medborgare kan avgöra hur de vill
            se utvecklingen i det område som de har att framleva sitt liv
            i, likväl som jag är övertygad om att de gemensamma intressena
            väl kan tas till vara i den kommunala översiktsplaneringen där
            staten har något slags skydd för de allmänna ändamålen att ta
            till om de lokala politikerna skulle välja att vilja frångå det
            vi alla vill skydda och värna.
          </note>
          <note>
            Jag tycker att Harald Nordlund bör ändra inställning, dvs. ge
            alla delar av landet möjligheter att utvecklas. En sådan sak är
            att förändra lagstiftningen kring det strandskydd vi har i dag.
          </note>
          <note type="speaker">
            Anf. 123 HARALD NORDLUND (fp) replik:
          </note>
          <note>
            Fru talman! För allas information: Harald Nordlund har sina rötter
            i en liten by i Norrbotten vid
          </note>
          <note>
            Bottenviken. Det är inte mitt hemvist Uppsala som vägleder mig
            här utan det är mitt intresse av att värna värdefull natur.
          </note>
          <note>
            Jag vänder mig mot och kritiserar här att ni tre partier vill
            upphäva strandskyddet. Det är vad ni säger i er reservation. Jag
            är förvånad över att Centern hakar på den reservationen. Den visar
            på en mycket stark brist på känsla för naturvärdena.
          </note>
          <note>
            Besluten ligger i dag nära människorna. Det är besluten som möjliggör
            avsteg från de generella bestämmelserna. Det är bra. Ett bekymmer
            är att ett mycket stort antal dispenser har beviljats. Det är
            dispenser som Naturvårdsverket inte har hunnit granska. Det är
            inte ett bekymmer att det finns möjlighet att lokalt och regionalt
            göra avsteg.
          </note>
          <note type="speaker">
            Anf. 124 ESKIL ERLANDSSON (c) replik:
          </note>
          <note>
            Fru talman! Jag får läsa innantill från det särskilda yttrande
            som vi har avgivit där det i sista stycket står följande:
          </note>
          <note>
            "Utgångspunkten för lagstiftningen skall vara den motsatta mot
            i dag. Vi anser att det skall finnas en generell rätt att bygga
            på mark nära stränder och vattendrag. En kommun skall dock kunna
            begränsa denna rätt, men endast där så kan motiveras med hänsyn
            till känsligt djur- och växtliv eller för att garantera allmänhetens
            tillgång till bad- och friluftsliv.
          </note>
          <note>
            Detta skall då ske genom antagande av detaljplan. Då ges de bästa
            förutsättningarna för en god sammanvägning av olika intressen."
          </note>
          <note>
            Detta innebär inte att vi släpper det fritt, Harald
          </note>
          <note>
            Nordlund, utan vi för ju ned beslutskompetensen till dem som
            lever i områden som berörs. Vi utvecklar det kommunala självstyret,
            samtidigt som vi ger en utvecklingsmöjlighet för de svaga områdena
            i landet, som tyvärr är alltför stora.
          </note>
          <note type="speaker">
            Anf. 125 HARALD NORDLUND (fp) replik:
          </note>
          <note>
            Fru talman! Mycket riktigt! Det som Eskil Erlandsson nu läser
            upp innebär att man upphäver nuvarande strandskyddsbestämmelser
            och inför en generell rätt att bebygga. Avsteg från den generella
            rätten att bygga ska kunna ske, sägs i det särskilda yttrandet,
            men utgångspunkten ska vara att man alltid ska kunna bygga. Det
            kallar jag att upphäva strandskyddsbestämmelserna.
          </note>
          <note type="speaker">
            Anf. 126 LARS LINDBLAD (m) replik:
          </note>
          <note>
            Fru talman! Ett borttagande av det generella strandskyddet leder
            inte till anarki, Harald Nordlund.
          </note>
          <note>
            Det finns fortfarande lagar som styr detta. Plan- och bygglagen,
            det vanliga planförfarande som kommunerna hanterar och alla andra
            byggfrågor där det inte finns någon form av statliga restriktioner
            löser detta.
          </note>
          <note>
            Jag är övertygad om att kommunerna i många fall gör bättre bedömningar
            än staten av vad som är lokalt skyddsvärt.
          </note>
          <note>
            Jag vill också, i likhet med Centern, säga att det här är ett
            sätt att ge möjlighet till utveckling på landsbygden.
          </note>
          <note>
            Jag tror att det här återigen är ett typiskt exempel där Folkpartiet
            utkristalliserar sig självt som ett renodlat stadsparti. I städerna
            är detta inget problem.
          </note>
          <note>
            Rika stadsbor har alltid möjlighet att köpa befintliga tomter
            vid vattnet. Det här är ett stad-land-perspektiv som man inte
            får glömma bort.
          </note>
          <note>
            De tre saker som vi vill göra med detta är att möjliggöra utveckling
            i harmoni med naturvärden, stärka äganderätten och föra ned beslut
            som fattas bäst på lägsta möjliga nivå, vilket i EU-sammanhang
            kallas subsidiaritetsprincipen.
          </note>
          <note type="speaker">
            Anf. 127 HARALD NORDLUND (fp) replik:
          </note>
          <note>
            Fru talman! Men vi vill inte upphäva nuvarande bestämmelser,
            som möjliggör att man lokalt gör avsteg från strandskyddsbestämmelserna.
            Det handlar inte om att vara stadsvän, utan det handlar om att
            värna om naturen.
          </note>
          <note>
            Självfallet är förhållandena olika i olika delar av landet, och
            det är därför det är så viktigt att vi fortsätter att ha den här
            möjligheten att lokalt och regionalt göra avsteg.
          </note>
          <note>
            Självfallet tar Naturvårdsverket den typen av hänsyn också. Men
            det är väldigt viktigt att vi för naturens skull har kvar de generella
            strandskyddsbestämmelserna - från vilka man ska kunna göra avsteg
            i särskilda fall.
          </note>
          <note>
            Det ni pläderar för är att helt upphäva strandskyddsbestämmelserna.
            Jag tycker att det visar på en okänsla för naturvärdena. Jag är
            inte förvånad över att de två högerpartierna gör det, men jag
            är oerhört förvånad över att Centern hakar på.
          </note>
          <note type="speaker">
            Anf. 128 LARS LINDBLAD (m) replik:
          </note>
          <note>
            Fru talman! Då vill jag ganska rakt fråga Harald
          </note>
          <note>
            Nordlund: Vill Harald Nordlund underkänna allt det miljöarbete
            som sker på lokal nivå? Det är lite grann det som han säger, dvs.
            att vi ska från statens sida lägga regleringar därför att våra
            kommunpolitiker i byggnadsnämnder och liknande nämnder inte klarar
            att sätta gränser för vad som är bra och skyddsvärda naturvärden
            och vad som inte är det.
          </note>
          <note>
            Jag har noterat att Folkpartiet brukar kalla sig
          </note>
          <note>
            Folkpartiet liberalerna. Jag har noterat att Harald
          </note>
          <note>
            Nordlund brukar kalla sig själv socialliberal, med ordet social
            understruket. Kanske är det detta vi ser exempel på när det gäller
            förhållandet till äganderätten just nu.
          </note>
          <note type="speaker">
            Anf. 129 HARALD NORDLUND (fp) replik:
          </note>
          <note>
            Fru talman! Det är ju just att man lokalt har kunskapen och att
            man ska kunna använda den lokala kunskapen för att kunna göra
            avsteg som är poängen i nuvarande ordning. Det som ni vill göra
            är att helt upphäva bestämmelserna. Om man lokalt ska ta initiativ
            för att skydda i särskilda fall tycker inte jag att det är att
            värna om naturen.
          </note>
          <note type="speaker">
            Anf. 130 INGEGERD SAARINEN (mp):
          </note>
          <note>
            Fru talman! Jag står givetvis bakom våra reservationer, men jag
            yrkar inte bifall till dem, för tids vinnande.
          </note>
          <note>
            Jag är mycket glad över ett av förslagen i det här betänkandet,
            nämligen förslaget om bifall till min motion om miljöklassning
            av drivmedel. Det är väldigt roligt.
          </note>
          <note>
            "Utskottet föreslår att regeringen utan dröjsmål genomför en
            översyn av miljöklassningen av bensin och dieselolja och kriterierna
            för de olika miljöklasserna. Översynen bör inriktas på ett system
            som ej missgynnar utvecklingen av alternativa eller mer miljövänliga
            drivmedel. I den mån gällande bestämmelser inom EU motverkar en
            sådan utveckling förutsätter utskottet att regeringen verkar för
            en förändring av detta regelverk."
          </note>
          <note>
            Detta är ett mycket positivt och glädjande förslag av utskottet.
          </note>
          <note>
            Nuvarande bestämmelser om densitet och kokpunkt har inte miljörelevans.
            De är utformade efter de drivmedel som finns, bl.a. den miljöklass
            1-diesel som finns på marknaden. Jag har t.o.m. inhämtat att ett
            av skälen för det här är att det företag som gör miljöklass 1-diesel
            har gjort väldigt stora investeringar för att utveckla den, och
            de här investeringarna måste få betala sig. Jag tycker att det
            är upprörande om det är på det viset. Kriterierna ska naturligtvis
            ha miljömässig relevans, för annars hindrar de nya drivmedel som
            kan vara miljömässigt bättre - de kanske t.o.m. kan vara förnybara.
          </note>
          <note>
            Jag är glad åt detta embryo till att få konkurrens på drivmedelsområdet,
            denna inledning till att ändra saker och ting.
          </note>
          <note>
            Det finns en massa andra märkligheter på drivmedelsområdet som
            också behöver ändras, som utskottet inte har haft att ta ställning
            till nu. Det är framför allt att koldioxidneutrala drivmedel måste
            betala koldioxidskatt. Det är en absurd regel. Den styrs av mineraloljedirektivet.
          </note>
          <note>
            Det finns två sorters undantag från detta. Det är det generella
            undantaget, 8.4-undantaget för biogas.
          </note>
          <note>
            Det innebär att metan som framställs inom biologiska processer
            har undantag. Jag tycker inte heller att det låter speciellt konkurrensneutralt
            som regel. Varför just biogas? Jag gillar biogas, men det är dock
            en drivhusgas som är 20 gånger så potent som koldioxid.
          </note>
          <note>
            Varför specificera just till att endast biogas ska ha undantag
            och inte, som Harald Nordlund var inne på, t.ex. vätgas producerad
            från solenergi? De borde kunna ha samma undantag, om man utformar
            den här regeln mer generellt.
          </note>
          <note>
            Den andra möjligheten till dispens är pilotprojektsdispenser.
            De har praktiskt taget inte delats ut sedan 1997. Det man kan
            notera är att i huvudsak stora företag har fått pilotprojektdispenser.
            Små företag har nekats dispens. Det är inte heller bra. Det är
            inte alls konkurrensneutralt.
          </note>
          <note>
            Det stora felet är att koldioxidneutrala drivmedel koldioxidbeskattas.
            Det styrs i och för sig från mineraloljedirektivet. Man kan dock
            gå runt det på olika sätt. Jag menar att regeringen borde försöka
            göra det.
          </note>
          <note>
            Hittills har regeringen inte ansträngt sig. Vi har försökt påverka
            regeringen att göra det, men vi har hittills inte haft någon framgång.
            Det är tråkigt.
          </note>
          <note>
            Man skulle kunna anse att mineraloljedirektivet bara ska appliceras
            på mineraloljor, att olja gjord på raps eller biomassa naturligtvis
            inte ska betraktas som mineralolja. Det är onaturligt. Den omdefinitionen
            borde vara naturlig att verka för i EU.
          </note>
          <note>
            En annan variant är att göra en teknisk omdefinition av mineraloljorna
            inom mineraloljedirektivet, att inte försöka gå utanför och säga
            att biologiskt baserade oljor inte ska ingå. Antingen tar man
            bort de förnybara oljorna eller också gör man en ny definition
            inom direktivet. Det senare kan man också göra.
          </note>
          <note>
            En tredje möjlighet är att utvidga undantaget till att gälla
            förnybara eller koldioxidneutrala drivmedel och inte bara de specifika
            produkter som regeringen nu anger som undantag. Jag tror inte
            att det är omöjligt att påverka EU i den riktningen. Det pågår
            ett ambitiöst arbete i EU. Man vill främja t.ex. förnybar el och
            jobbar på flera andra sätt framåt med ambitioner. Jag tror inte
            att man skulle mötas av kalla handen om man försökte göra något
            åt drivmedlen. Alla inser ju att de är ett stort problem.
          </note>
          <note>
            Regeringen har inte gjort något åt det än. I stället reserverar
            man området för sina vänner bland storföretagen och för sig själv
            att styra. Det är inte bra. Det verkar som om regeringen är fast
            förvissad att man måste fixa drivmedel, bilmotorer, bilar, infrastruktur
            för tankning av bilar osv. på en gång under statligt överinseende
            och kontroll. Dessutom får det inte drabba skatteintäkterna på
            ett oplanerat sätt. Det är också ett stort intresse. Med de ambitionerna
            och den inriktningen kommer vi inte att få någon utveckling.
          </note>
          <note>
            En loj och räddhågad inställning gör att utvecklingen kommer
            att gå mycket långsamt.
          </note>
          <note>
            Fordonstrafiken i världen ökar explosionsartat och växthuseffekten
            med den. Med växthuseffektens ökning kommer nya sjukdomar och
            nya ekologiska katastrofer, så vi har inte råd att vänta. Det
            finns inget förnuft i att vänta på att oljebolagen och bilindustrin
            ska ta fram förnybara drivmedel. Det kommer de inte att göra förrän
            de själva tjänar på det.
          </note>
          <note>
            Regeringen måste skapa konkurrensneutrala regler på drivmedelsområdet.
            Det är det viktigaste regeringen över huvud taget kan göra för
            att främja förnybara drivmedel.
          </note>
          <note>
            Jag vill också ta upp reservation 7 från Miljöpartiet, Skärpning
            av strandskyddsbestämmelserna. Under den gångna sommarens översvämningar
            blev det tydligt att många hus hade byggts i så låga lägen att
            översvämningar kunde förväntas vid en ganska blygsam höjning av
            vattenståndet i älvar och andra vattendrag. Uppenbarligen räcker
            inte dagens strandskydd för att motverka den typen av problem.
            Att vi dessutom kan förvänta oss större klimatvariationer och
            klimatförändringar och därmed regn och översvämningar i framtiden
            gör det inte lättare. Vi måste titta på problemet. Det skulle
            vara bra om regeringen gjorde en översyn t.ex. i samband med kartläggningen
            av strandskyddet som Naturvårdsverket har fått i uppdrag att göra.
          </note>
          <note type="speaker">
            Anf. 131 INGEMAR JOSEFSSON (s):
          </note>
          <note>
            Fru talman! Jag vill påpeka att det betänkande vi talar om omfattar
            58 motionsyrkanden från den allmänna motionstiden som tar upp
            miljölagstiftningen och en del andra frågor. Utskottet yrkar avslag
            på samtliga motioner som gäller miljölagstiftningen med hänvisning
            bl.a. till att Miljöbalkskommittén har i uppdrag att se över miljöbalken
            i flera viktiga avseenden. Jag vill också passa på att yrka bifall
            till utskottets hela förslag.
          </note>
          <note>
            I anslutning till betänkandet har vi också behandlat miljöklassning
            av vissa fordonsbränslen. Utskottet föreslår ett tillkännagivande
            som i korthet innebär att regeringen bör se över miljöklassningen
            av bensin och dieselolja så att utvecklingen av alternativa bränslen
            inte missgynnas. Ska vi vara ärliga så är det den delen av betänkandet
            som är intressantast. De andra frågorna har vi diskuterat flera
            gånger i kammaren.
          </note>
          <note>
            Jag koncentrerar mig till att börja med på tillkännagivandet.
          </note>
          <note>
            Vi i utskottet vill uppmärksamma det problem som uppstår när
            gammal och ny teknik bryts mot varandra. Lagstiftningen har i
            stora delar utformats för att klara krav som gällt tidigare då
            man haft en äldre teknik. Utskottet vill driva på för att få en
            snabb anpassning av lagstiftningen som så lite som möjligt styrs
            av bränslevalet men ger en styrka i miljön. Den ska ta hänsyn
            till miljön i stället för bränslevalet och på det sättet inte
            missgynna de alternativa bränslena.
          </note>
          <note>
            Det innebär inte att utskottet är omedvetet om vad som har gjorts
            på området.
          </note>
          <note>
            Jag vill tala om för dem som lyssnar att utskottet också har
            noterat och hänvisar till att regeringen vidtagit och planerar
            att vidta åtgärder på ett flertal områden för att minska användningen
            av fossila bränslen och motverka problemen med föroreningar från
            transporter och drivmedel. Miljöministern har redovisat för riksdagen
            att regeringen avser att utarbeta en strategi för utveckling och
            introduktion av alternativa bränslen på kort och lång sikt. Regeringen
            har ingått ett avtal om ett sexårigt samverkansprogram med bilindustrin
            om forskning och utveckling av miljövänligare bilar.
          </note>
          <note>
            I skattelagstiftningen underlättas introduktionen av el- och
            hybridbilar genom en femårig befrielse från fordonsskatten. Biogasen
            är skattebefriad genom att Sverige har erhållit det s.k. 8.4-undantaget
            från mineraloljedirektivet. Miljöministern har också redovisat
            behovet av forskning, utveckling och demonstration för att sänka
            kostnaderna för alternativa drivmedel och öka effektiviteten i
            tillverkningsprocesserna.
          </note>
          <note>
            Regeringen driver också frågan om mer miljövänliga drivmedel
            inom EU. Bl.a. inriktas arbetet på att nästa revidering av det
            s.k. Auto/oil-direktivet ska innebära möjligheter till högre inblandning
            av etanol i bensin inom ramen för vad som är tekniskt acceptabelt.
            I föregående debatt i dag om en kemikaliestrategi för giftfri
            miljö redovisades att regeringen inom EU kommer att verka för
            fortsatta förändringar av sammansättningen av bränslen. Regeringen
            avser att uppdra åt Naturvårdsverket att tillsammans med
          </note>
          <note>
            Kemikalieinspektionen och Energimyndigheten utreda frågan om
            förändringar av användningen och sammansättningen av petroleumbaserade
            bränslen i syfte att få fram underlag för fortsatt agerande inom
          </note>
          <note>
            EU och nationellt.
          </note>
          <note>
            Det kan också tilläggas att regeringen i vårpropositionen föreslår
            en rad åtgärder för att öka takten i den ekologiska omställningen.
            Omställningen av energisystemet intensifieras genom prioriterade
            satsningar på ny teknik, t.ex. i form av nya samverkansprogram
            med näringslivet avseende vindkraft, elproduktion och biogas för
            fordonsbränslen.
          </note>
          <note>
            Regeringen avser att snarast fastlägga en strategi för hur skattenedsättning
            för alternativa drivmedel, dvs. andra drivmedel än bensin och
            diesel, ska ske. I
          </note>
          <note>
            de svenska delmålen har vi åtgärdsstrategier som regeringen redovisar,
            vilka vi har diskuterat i dag.
          </note>
          <note>
            Man tar upp friskare luft, bara naturlig försurning, en strategi
            för en effektivare energianvändning och transporter.
          </note>
          <note>
            Det kommer också att ställa krav på dessa områden och kommer
            ytterligare att ha betydelse på just dessa områden. Vårt tillkännagivande
            här ligger i linje med det regeringen jobbar med. Jag tycker ändå
            att det är tillfredsställande att vi har gjort det tillsammans
            och att vi markerar att det nya som måste komma innebär lagstiftning.
          </note>
          <note>
            Den ska inte vara baserad på att det är en viss teknik eller
            ett visst bränsle utan ska ge en stimulans för att man ska få
            fram de olika alternativen. Det är bra att vi är överens på den
            punkten.
          </note>
          <note>
            Låt mig sedan ta upp några av de diskussioner som har varit.
            Jag förstår faktiskt inte Lars Lindblad helt och hållet när han
            säger: Jag älskar min rätt att äga. Att äga är en frihet. Att
            äga kan för en människa vara en frihet som också innebär en ofrihet
            för andra.
          </note>
          <note>
            Det är precis det vi talar om.
          </note>
          <note>
            Det Lars Lindblad talar om är att han vill ge en ofrihet för
            alla som hävdvunnet i detta land har kunnat utnyttja allemansrätten.
            Han vill ha ett ägande som innebär att vi andra inte kan utnyttja
            får hävdvunna rätt att röra oss i naturen.
          </note>
          <note>
            Ett ägande från en sida kan innebära ordentliga inskränkningar
            för någon annan. Lars Lindblad sade:
          </note>
          <note>
            Jag älskar ägandet. Det lät mer som ett ägarbegär, ägandet där
            man har allting men inte utnyttjar det.
          </note>
          <note>
            Ägandet är någonting annat. Ägandet ska innebära en produktion.
            Det ska bli något resultat av ägandet.
          </note>
          <note>
            Det är inte som småbarn som spelar med stenkulor och den ena
            lyckas få ihop hur mycket som helst och känner att han älskar
            sin kulhög, framför den andra som inte fick något. Det är det
            ägandet som står framför mig när jag hör talaren prata på detta
            område.
          </note>
          <note>
            Det gläder mig när jag i dag kan konstatera att bakom reservationen
            om just allemansrätten som Lars
          </note>
          <note>
            Lindblad tar upp står i dagsläget bara Moderaterna. I
          </note>
          <note>
            den förra diskussionen för några månader sedan var samma reservation
            undertecknad också av Kristdemokraterna och Centerpartiet. Men
            den här gången -
          </note>
          <note>
            reservationerna är nästan likalydande - är Moderaterna ensamma.
            Det betyder väl ändå att det har gått åt rätt håll i den delen.
          </note>
          <note>
            När det gäller strandrätten har Harald Nordlund så väl talat
            om de frågorna. Jag instämmer helt och hållet i hans beskrivning
            i den delen. Dock vill jag säga att när Lars Lindblad säger att
            det kanske är en stadoch en landsfråga är det inte helt rätt.
          </note>
          <note>
            Också städerna måste bry sig om det. Att Stockholm är en stad
            vid vatten vet vi alla. Men alla vet inte om att av de 15 mil
            stränder som Stockholm har är 10 mil tillgängliga. Det är det
            som gör att vi upplever att det är en stad vid vattnet. Därför
            kan detta att se till att människorna kan komma till stränderna
            också vara en fråga för oss i storstäderna.
          </note>
          <note>
            Fru talman! Min talartid är ute. Men jag såg att det var några
            talare som ville prata med mig. Då får jag chansen att komma igen,
            och jag tar den chansen.
          </note>
          <note type="speaker">
            Anf. 132 LARS LINDBLAD (m) replik:
          </note>
          <note>
            Fru talman! Det förvånar mig inte så mycket att jag och en socialdemokrat
            har olika syn på vad ägande är. Jag förstår att det finns synen
            att kapitalet har förtryckt dem som inte har ägt i historiska
            tider. Det är just därför som ett spritt ägande är oerhört viktigt.
          </note>
          <note>
            Jag talar inte bara om ett ägande för starka, utan jag tala om
            ett ägande för enskilda individer svaga som starka som ger en
            möjlighet att kunna utveckla sig själv. I USA talar man om empowerment.
            Det finns egentligen inget bra uttryck på svenska, men det finns
            socialdemokrater som talat om egenmakt. Det tycker jag är ett
            hyfsat ord för detta. Det förvånade mig mer att jag och Harald
            Nordlund hade en skild syn på ägande.
          </note>
          <note>
            När det gäller allemansrätten kan jag förstå de människor som
            tycker att politik kan bli lite tjatigt ibland, och framför allt
            för dem som envisas med att läsa miljö- och jordbruksutskottets
            debatter. Jag tycker att jag gång på gång i denna kammare har
            försökt att förklara varför vi har de synpunkter vi har kring
            allemansrätten.
          </note>
          <note>
            Låt mig för förhoppningsvis sista gången slå fast att Moderaterna
            inte är emot allemansrätten och inte vill inskränka allemansrätten.
            Vad vi vill inskränka är möjligheten för kommersiella krafter
            att utnyttja enskilda markägares mark i kommersiella syften utan
            att markägaren har något att säga till om.
          </note>
          <note>
            Det är precis detta det handlar om. Jag hoppas att det är sista
            gången jag behöver förklara detta. Det börjar att bli lite tjatigt,
            fru talman.
          </note>
          <note type="speaker">
            Anf. 133 INGEMAR JOSEFSSON (s):
          </note>
          <note>
            Fru talman! Jag vill börja med en fråga. Vad menar Lars Lindblad
            med kommersiella krafter? Vad är det? Är det scouterna när de
            ska ut? Eller är det när man har hyrt kanadensaren och inte har
            sin egen? När kommer kommersiella krafter in?
          </note>
          <note>
            Lars Lindblad säger att han gång på gång i kammaren har försökt
            att förklara. Det har i så fall inte varit speciellt framgångsrikt.
            Förra gången han försökte förklara det var också Centern och kd
            med. Då är det väl bara bra att argumentera på det sättet så att
            vi blir fler som förstår att det är ett angrepp på allemansrätten.
          </note>
          <note>
            Innan Lars Lindblad kom in i utskottet behandlade vi frågan om
            miljöbalken. Vi hade då en hearing där
          </note>
          <note>
            Carl Axel Petri, som var justitieminister i en borgerlig regeringen,
            tog upp regeringsformen och grundlagarna. Det har Lars Lindblad
            varit inne på tidigare.
          </note>
          <note>
            Carl Axel Petri säger: "Det gäller 2 kap. 18 § regeringsformen.
            Jag var faktiskt ordförande i Fri- och rättighetsutredningen som
            lade fram förslag till den.
          </note>
          <note>
            Hela den politiska kompromiss som låg till grund för detta var
            att man skulle grundlagsfästa den äganderätt som redan fanns men
            inte utvidgades. Därom var alla ense. Då var det en fråga om hur
            ordalagen skulle avfattas."
          </note>
          <note>
            Den som drev detta arbete ansåg inte att det var någon förändring
            som skedde vid det tillfället. Det ni moderater gör gång efter
            gång är ju att påstå att det då skedde en förändring. Men er egen
            justitieminister, som ledde den utredning ni tillsatte, han delade
            inte den uppfattningen. Det kan vara dags att också slippa få
            höra det fler gånger.
          </note>
          <note type="speaker">
            Anf. 134 LARS LINDBLAD (m) replik:
          </note>
          <note>
            Fru talman! Jag tror visst att det finns behov av att fördjupa
            äganderätten på många vis.
          </note>
          <note>
            Vad gäller allemansrätten vill jag göra det klart att det inte
            handlar om man har hyrt en kanot eller något liknande. Det finns
            exempel på att man har bedrivit rafting - dvs. flodbåtar med stor
            åverkan på privata markägares mark - utan markägarens vetskap,
            eller åtminstone utan att markägaren har haft möjlighet att kunna
            påverka det.
          </note>
          <note>
            Det är det vi vill komma åt med detta. Det handlar om rent missutnyttjande
            av naturen utan att den som äger och förvaltar naturen har möjlighet
            att kunna påverka det. Det är inte så stora inskränkningar som
          </note>
          <note>
            Ingemar Josefsson vill låta påskina utan en liten justering av
            en allemansrätt som annars är någonting positivt.
          </note>
          <note type="speaker">
            Anf. 135 INGEMAR JOSEFSSON (s) replik:
          </note>
          <note>
            Fru talman! Nu kommer vi snart att bli överens allihop. Om gränsen
            går vid stora flodbåtar börjar vi hamna på något ställe där lagstiftaren
            i miljöbalken har tänkt sig att man måste ha tillstånd för att
            göra det. Då är det inget problem. Miljöbalken tar upp de problem
            som måste anmälas och där man måste ha tillstånd. Om nu kd och
            Centern har hoppat av, och ni moderater nu är vid stora flodbåtar,
            är snart den här frågan helt utagerad. Då kommer vi att klara
            det.
          </note>
          <note type="speaker">
            Anf. 136 JONAS RINGQVIST (v):
          </note>
          <note>
            Fru talman! Betänkandet handlar om allt möjligt, men det som
            jag framför allt vill ta upp här är det tillkännagivande som ett
            enigt utskott föreslår. Efter det tänkte jag komma tillbaka med
            några kommentar till det som har sagts i debatten.
          </note>
          <note>
            Vi föreslår alltså ett tillkännagivande till regeringen om miljöklassningen
            av drivmedel. Orsaken är att vi har förstått att dagens system
            för miljöklassning innebär ett problem för företag som vill introducera
            förnybara alternativ till bensin och diesel.
          </note>
          <note>
            Det svenska systemet med miljöklassning infördes relativt tidigt
            och har gjort att vi i Sverige har varit världsledande vad gäller
            utvecklingen av drivmedel med bättre miljöegenskaper. Detta har
            bidragit till att utsläppen av vissa miljöskadliga ämnen från
            den svenska trafiken har kunnat minskas.
          </note>
          <note>
            Nästa steg som vi nu måste ta är att också ställa om transportsystemet
            från fossila drivmedel till förnybara alternativ. Koldioxidutsläppen
            från trafiken är en av de största utmaningarna vi har att ta oss
            an i klimatpolitiken. Det är därför självklart att den miljöklassning
            som vi har inte ska missgynna framväxten av de förnybara drivmedel
            som så väl behöver utvecklas och introduceras.
          </note>
          <note>
            Att justera miljöklassningen är ändå bara en liten del av det
            som behöver göras för att introducera förnybara alternativ. I
            betänkandet tas också skattenedsättningar för förnybara drivmedel
            upp. Sådana nedsättningar kan i dag, med mineraloljedirektivet
            som grund, göras på två sätt. Antingen kan det ske genom ett generellt
            undantag för förnybara drivmedel eller genom riktade dispenser
            till vissa projekt som bidrar till teknikutveckling av nya drivmedel.
          </note>
          <note>
            I den ekonomiska vårpropositionen i år säger regeringen att man
            under sommaren ska återkomma med ett förslag till hur skattenedsättningen
            för förnybara drivmedel ska utformas.
          </note>
          <note>
            Enligt min uppfattning behövs både pilotprojektdispenser och
            en generell skattenedsättning. Det är helt orimligt såsom det
            är i dag - att förnybara drivmedel belastas med koldioxidskatt.
          </note>
          <note>
            Ett generellt undantag från åtminstone koldioxidskatt för förnybara
            drivmedel bör därför införas så snart som möjligt enligt min uppfattning.
            Det innebär ungefär 1 ½ kr per liter för alternativ till bensin
            och
          </note>
          <note>
            2 kr per liter för alternativ till diesel.
          </note>
          <note>
            Samtidigt kommer det därutöver att behövas särskilda skatteundantag
            för pilotprojekt som utvecklar ny teknik för drivmedel och för
            att få i gång produktionen.
          </note>
          <note>
            Vi bör också undersöka möjligheten att införa andra styrmedel.
            Skatterabatter är bra, men de garanterar inte en introduktion
            av förnybara drivmedel. Vi behöver därför undersöka möjligheterna
            att kombinera de ekonomiska styrmedlen med juridiska styrmedel.
          </note>
          <note>
            Med hjälp av gröna certifikat skulle vi kunna kvotera in de förnybara
            drivmedlen på marknaden på samma sätt som man planerar att göra
            med förnybar elproduktion. Detta kan vara ett kostnadseffektivt
            styrmedel som dessutom ger en säker introduktion av förnybara
            drivmedel och skapar en stabil och trygg marknad för dem som vill
            producera alternativen.
          </note>
          <note>
            Det är dags att påbörja utfasningen av de fossila drivmedlen
            och ersätta dem med förnybara alternativ.
          </note>
          <note>
            Med den kombination av styrmedel som jag har tagit upp här skulle
            det vara möjligt att kraftigt öka andelen förnybara drivmedel.
            Målsättningen till år 2005
          </note>
          <note>
            borde vara att minst 5 % av drivmedlen är förnybara.
          </note>
          <note>
            Med redan tillämpad teknik är det tekniskt fullt möjligt. Till
            år 2010 skulle vi kunna nå betydligt längre.
          </note>
          <note>
            Jag har lite kommentarer till det som har sagts.
          </note>
          <note>
            Lars Lindblad tog upp ett litet stycke i betänkandet om att vi
            ska använda marknadskrafterna och de marknadsekonomiska verktygen
            samt enskilda människors engagemang. Han verkade förvånad över
            att en vänsterpartist kunde stå bakom det. Jag står gärna bakom
            att vi ska använda marknadskrafterna - det är väl väldigt bra.
            Men för att vi ska kunna göra det på ett effektivt och bra sätt
            och för att nå dit vi vill så behöver vi ha ett politiskt regelverk
            som styr hur marknadskrafterna ska kunna arbeta.
          </note>
          <note>
            Det exempel som jag har tagit upp när det gäller förnybara drivmedel
            tycker jag är ett alldeles utmärkt exempel på hur vi skapar ett
            politiskt regelverk och en ram för hur marknadskrafterna på ett
            bra sätt ska kunna arbeta för att vi ska få en introduktion av
            förnybara drivmedel. Det är politik och marknad i en alldeles
            utomordentlig förening.
          </note>
          <note>
            Jag vill också kommentera det som Eskil tog upp om fosfor. Jag
            delar den oro som han framför här när det gäller fosfor och jag
            är själv bekymrad över problematiken. Samtidigt har vi i dag en
            begränsad kunskap dels om system för att hitta en återföring av
            fosfor, dels om hur fosfor beter sig i marken. Så länge kunskapen
            är så begränsad tror jag att det är svårt att driva frågan internationellt.
            Jag delar alltså oron. Vi behöver arbeta vidare med fosforfrågan
            framför allt när det gäller kunskapsuppbyggnad och systemutveckling.
          </note>
          <note>
            Strandskyddet är en nationell angelägenhet, och det är viktigt
            att vi slår vakt om det. Framför allt gäller det i de områden
            där det finns ett hårt exploateringstryck. Det är där som strandskyddet
            är särskilt angeläget. Sedan finns det regionala skillnader -
            det får man väl erkänna. Eskil tar upp glesbygdens förutsättningar.
            Där kan jag tänka mig att man i den översyn som regeringen nu
            har gett Naturvårdsverket i uppdrag att göra även ser på hur man
            kan ta hänsyn till de regionala skillnaderna. Men det är en annan
            utgångspunkt än den som har framförts här i dag från borgerliga
            partier om att man ska ta bort strandskyddet. Vi behöver förstärka
            strandskyddet i en del områden. I andra områden kan det finnas
            skäl att inte vara lika strikt, men det behövs definitivt fortfarande
            en nationell lag om strandskydd.
          </note>
          <note type="speaker">
            Anf. 137 INGEMAR JOSEFSSON (s) replik:
          </note>
          <note>
            Fru talman! Den rad av förslag och uppslag som
          </note>
          <note>
            Jonas Ringqvist tar upp kan mycket väl komma med i det påpekande
            som vi nu gör, och den kan också arbetas in i den klimatproposition
            som ska komma till hösten. Jag tar därför inte ställning till
            varje enskilt förslag, utan mycket av detta är viktigt.
          </note>
          <note>
            Flera talare har nu också påpekat vad som sker på bilsidan och
            i utvecklingen i världen i övrigt. Jag såg ett TT-meddelande häromdagen
            där president Putin gick ut och sade att hans mål var att öka
            bilarnas antal i Ryssland från 25 miljoner i dag till 45 miljoner
            om fyra år. Och det är bara i Ryssland! Det finns ju också andra
            länder, t.ex. Kina och Indien, som kommer att få en utveckling.
            Klarar vi inte bränslefrågan då så kommer det naturligtvis inte
            att fungera. Det är alltså helt nödvändigt.
          </note>
          <note>
            Jonas tar upp frågan om fosfor, och Eskil var också inne på den.
            Jag vill bara påpeka att det är en mycket positiv skrivning till
            motionen i betänkandet.
          </note>
          <note>
            Därför är det nästan överdrivet att ha en reservation på den
            delen. Vi hänvisar också till att vi har varit positiva en gång
            tidigare när vi behandlade en motion från Centerpartiet i den
            här delen. Vi har praktiskt taget lagt ut oss som på en matta
            inför motionen, så det hade inte behövts en reservation.
          </note>
          <note type="speaker">
            Anf. 138 JONAS RINGQVIST (v) replik:
          </note>
          <note>
            Fru talman! Jag uppfattade inte att Ingemar Josefsson gick i
            polemik med mig här.
          </note>
          <note>
            Jag instämmer naturligtvis i det som han säger.
          </note>
          <note>
            Det är också min avsikt att se till att detta med förnybara drivmedel
            verkligen finns med i klimatpropositionen. Det är en av de viktiga
            delarna i klimatpropositionen. Vägtrafikens utveckling över huvud
            taget är en av de frågor som vi verkligen måste hantera och som
            är komplicerade och svåra.
          </note>
          <note type="speaker">
            Anf. 139 ESTER LINDSTEDT-STAAF (kd):
          </note>
          <note>
            Fru talman! Detta betänkande betingas av motioner från den allmänna
            motionstiden, som vi hörde. I
          </note>
          <note>
            en kristdemokratisk motion tas upp att bredbandsutbyggnaden kan
            medföra miljöproblem.
          </note>
          <note>
            Bredbandsutbyggnaden kan ju komma många grupper till nytta, men
            samtidigt framhålls i motionen att man behöver ha kontroll över
            det som grävs ned i markerna. I gällande lagstiftning finns inga
            heltäckande regler om miljöprövning eller dylikt av bredbandskablar.
            Det kan på sikt medföra miljöproblem om man använder för miljön
            skadliga material. Vi anser att en översyn och samordning av gällande
            regler för nedgrävning av bredbandskablar bör genomföras för att
            förhindra allvarliga skador på miljön.
          </note>
          <note>
            Fru talman! Jag yrkar därför bifall till vår reservation 8.
          </note>
          <note>
            Jag vill också påpeka att Kristdemokraterna genom missförstånd
            har kommit att stå bakom det särskilda gemensamma yttrandet om
            strandskydd, dvs.
          </note>
          <note>
            nr 1. Vi avsåg det särskilda yttrande som jag nu ska redovisa,
            och jag redovisar det för att få det till protokollet.
          </note>
          <note>
            I betänkandet redogör utskottet för beslutsfattandet beträffande
            dispensansökan när det gäller undantag från eller utvidgning av
            strandskydd. Dispens i enskilda fall från strandskyddsbestämmelserna
            kan lämnas av länsstyrelsen om det finns särskilda skäl.
          </note>
          <note>
            Naturvårdsverket kan förordna att en kommun ska ha denna befogenhet
            i stället för länsstyrelsen. Länsstyrelsen får delegera rätten
            att besluta om dispenser till kommunen. Vi anser att det är en
            fördel att lokal kännedom finns med vid beslutsfattandet.
          </note>
          <note>
            Regeringen gav den 26 april 2001 Naturvårdsverket i uppdrag att
            kartlägga hur strandskyddsbestämmelserna utfallit. Man ska bl.a.
            undersöka i vilken utsträckning länsstyrelserna delegerat beslutsbefogenheter
            och tillsynsansvar till kommunerna, hur länsstyrelserna tillämpat
            bestämmelserna om utvidgning av respektive undantag från strandskyddsbestämmelserna
            inom vissa områden samt hur länsstyrelser och kommuner tillämpat
            bestämmelserna i
          </note>
          <note>
            7 kap. miljöbalken om dispensärenden, komplementbyggnader samt
            tillsyn.
          </note>
          <note>
            Utskottet antyder att tillämpningen varit för generös och att
            den borde vara mycket mer restriktiv.
          </note>
          <note>
            Kristdemokraterna tycker att tillämpningen har varit för restriktiv.
            Vi anser att det är viktigt att strandskyddsbestämmelserna tillämpas
            flexibelt, framför allt i skärgården. Befolkningen i skärgården
            måste kunna försörja sig även som företagare. Behov finns t.ex.
            av komplementbyggnader. En flexibel tillämpning av bestämmelserna
            hindrar inte tillträde för allmänheten till stränderna. En rätt
            utförd lätt exploatering av en otillgänglig strand kan snarare
            öka möjligheten till tillträde för allmänheten.
          </note>
          <note>
            Detta var det yttrande som vi hade avsett. Vi anser alltså inte
            att man ska slopa det generella strandskyddet.
          </note>
          <note>
            Sedan har vi några särskilda yttranden till. Ett handlar om kommunala
            miljöledningssystem. Vi vill att det, liksom för små och medelstora
            företag, även ska finnas möjlighet till statlig finansiering och
            delfinansiering för införande av miljöledningssystem för kommuner.
          </note>
          <note>
            Vi har också ett särskilt yttrande om långsiktiga mål för miljövänliga
            bränslen. Vi har efterlyst långsiktighet. Det som vi har belyst
            här förut när det gäller de här olika bränslena har präglats av
            kortsiktighet. Vår önskan uppfylls delvis av det här tillkännagivandet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 13 juni.)
          </note>
          <note>
            12 § Vissa avfallsfrågor
          </note>
          <note>
            Föredrogs miljö- och jordbruksutskottets betänkande
          </note>
          <note>
            2000/01:MJU21
          </note>
          <note>
            Vissa avfallsfrågor.
          </note>
          <note type="speaker">
            Anf. 140 LARS LINDBLAD (m):
          </note>
          <note>
            Fru talman! Avfallsfrågorna utgör en central del av miljöpolitiken.
            I miljödebatten brukar avfallet betecknas som ett av de största
            problemen. Faktum är dock att restprodukter och avfall egentligen
            är en naturlig del av samhället. Givetvis finns det såväl miljömässiga
            som ekonomiska fördelar med arbetet att minimera avfallsmängderna.
            Miljöarbetet måste målmedvetet gå i den riktningen. I många fall
            är kritiken egentligen riktad mot konsumtionssamhället.
          </note>
          <note>
            Kritiken mot avfallet som sådant saknar ofta miljömässig grund.
            Att människor har valfrihet och att vi har tillgång till de produkter
            vi önskar är en del av ett utvecklat välfärdssamhälle.
          </note>
          <note>
            Kritik riktas ofta mot förpackningar. Man menar att förpackningar
            leder till ökade avfallsmängder och därmed hotar miljön. Det är
            inte så enkelt som det låter. Förpackningstekniken bidrar till
            att minska mängden förstörda produkter och därmed till att minska
            avfallet. Upp till hälften av alla livsmedel förstörs i utvecklingsländerna
            och i östra Europa. I
          </note>
          <note>
            dessa länder framställs i allmänhet tillräckligt med livsmedel,
            men en stor del förstörs bl.a. genom angrepp av skadedjur och
            mögel vid lagring och genom dålig förpacknings- och distributionsteknik.
            FN:s världslivsmedelsråd, WFC, räknar med att 30-50 %
          </note>
          <note>
            av alla livsmedel i de här länderna förstörs. I industriländerna
            är motsvarande siffra bara 2-3 %. Alltför enkla lösningar på miljöproblem
            leder ibland till en sämre miljö. Det får vi akta oss för. I många
            fall är väl utvecklade förpackningar en ren miljövinst.
          </note>
          <note>
            Kretsloppet har av regeringen framställts som ett mål i sig.
            Vi menar att kretsloppet ska ses som ett medel att nå uppställda
            mål. Allt som produceras återförs in i en kedja av återanvändning.
            Detta är eftersträvansvärt. Problemet är bara att det visat sig
            att kretsloppstänkandet inte i alla lägen ger den bästa tänkbara
            miljön.
          </note>
          <note>
            Långa transporter från pappersinsamlingar till återvinningsstationer,
            enskilda hushåll som tvingas ta bilen för att lämna flaskor och
            burkar och hushåll som tvingas diska mjölkförpackningar och liknande
            kan leda till en större miljöbelastning än om vi inte återvann
            dessa produkter.
          </note>
          <note>
            Dessutom har det visat sig att hushållsavfallet ligger allt längre
            i soprummen, vilket leder till ökade problem i närmiljön. Bakterier,
            skadedjur och mögel växer i ökad omfattning nära våra hem.
          </note>
          <note>
            Det behövs en öppen och ärlig debatt om kretsloppstillämpningen.
            Dagens system innehåller många problem som måste lösas. Visst
            är det så att strävan ska gå i en riktning mot maximal återvinning.
            Men det får inte gå orimligt långt. Vi är inte negativa till kretsloppet
            som princip, med det får aldrig bli ett självändamål. Miljöns
            bästa måste sättas i det första rummet, och ibland är inte kretsloppet
            som modell det bästa för miljön.
          </note>
          <note>
            Riksdagens revisorer uppmanade i en rapport från juni 1999 till
            en samhällsekonomisk analys av producentansvaret för förpackningar.
            Naturvårdsverket föreslog i september samma år att man skulle
            genomföra en bredare samhällsekonomisk analys av olika alternativa
            system för att samla in och ta hand om uttjänta varor.
          </note>
          <note>
            Vi lyckades förmå regeringen att utreda detta. Tyvärr tillsatte
            regeringen en enmansutredare att hantera detta. Det hade troligen
            varit lämpligare med en parlamentarisk utredning i en sådan viktig
            fråga, men nu får vi dock leva med detta. Jag får nöja mig med
            att det är just utredaren Sinikka Bohlin som kommer att debattera
            det här i dag för Socialdemokraterna.
          </note>
          <note>
            Fru talman! Min avsikt med mitt inlägg i debatten här var att
            redogöra för den reservation som Moderaterna har lagt. Med hänvisning
            till detta vill jag yrka bifall till den moderata reservationen
            3.
          </note>
          <note type="speaker">
            Anf. 141 ESKIL ERLANDSSON (c):
          </note>
          <note>
            Fru talman! En uthållig utveckling måste bygga på biologiska
            grunder och ett effektivt nyttjande av naturliga system. Genom
            att återanvända varor, återvinna material och tänka i funktioner
            kan kretsloppet slutas på ett bättre och annorlunda sätt än vad
            som är fallet i dag. Konsumtion som skadar miljön måste successivt
            minskas. Det är en utmaning för Sverige och för övriga västvärlden
            att gå före och visa att en hållbar livsstil går att förena med
            en hög levnadsstandard, för det vill vi ju alla ha.
          </note>
          <note>
            Vi har tidigare i dag diskuterat kemikaliepolitiken.
          </note>
          <note>
            Då vill jag konstatera att i ett ekologiskt uthålligt samhälle
            finns inte längre någon oro för att kemikalier hotar människor
            eller natur. Det har då åter blivit självklart att man kan dricka
            vatten, äta mat och andas luft utan att för den skull behöva riskera
            sin hälsa.
          </note>
          <note>
            Men i dag känns den visionen faktiskt ganska avlägsen. Människan
            är ju, enligt mitt sätt att se det, snarast på väg att undergräva
            de grundläggande förutsättningarna för ett liv på jorden.
          </note>
          <note>
            Centerpartiet för en miljöpolitik där naturen brukas utan att
            förbrukas. I första hand bör avfall undvikas. I andra hand bör
            det återanvändas eller återvinnas. Som tredje alternativ bör det
            energiutvinnas.
          </note>
          <note>
            Vissa material måste omhändertas för destruktion på ett säkert
            sätt. Materialåtervinning bör prioriteras framför energiutvinning
            när detta är miljömässigt motiverat.
          </note>
          <note>
            För att behålla vår levnadsstandard i framtiden och ha ett uttag
            av naturresurser som är hållbart, måste resurseffektiviseringen
            öka dramatiskt. Vi måste få ut mer nytta av varje insatt resurs.
          </note>
          <note>
            Framgång eller ej på detta område bygger i stort på människors
            engagemang. För att få med den enskilde individen i kretsloppsarbetet
            är det viktigt att det är enkelt att agera miljömässigt. Då måste
            sådana saker som tillgänglighet till miljöstationer för att lämna
            avfall och service hos miljöbolag för omhändertagande av avfall
            vara god. För att ytterligare driva på kretsloppsarbetet finns
            det anledning att se över och skärpa de återvinningsmål som är
            uppsatta. Centerpartiet anser dessutom att den översyn som måste
            göras på det här området måste ta hänsyn till regionala aspekter
            och långa transportavstånd, ty skärpta miljömål och återvinningsmål
            får inte innebära en högre miljöbelastning.
          </note>
          <note>
            Jag vill med anledning av det anförda, fru talman, yrka bifall
            till reservation 2.
          </note>
          <note type="speaker">
            Anf. 142 HARALD NORDLUND (fp):
          </note>
          <note>
            Fru talman! Också i den här frågan pågår en särskild utredning,
            som vi ser fram emot att så småningom få ta del av och debattera.
          </note>
          <note>
            Det främsta syftet med avfallspolitiken måste vara att minimera
            mängden avfall. Det avfall som ändå uppstår ska i första hand
            återanvändas. I andra hand ska materialet återvinnas. Först i
            tredje hand ska man utvinna energi ur avfallet. Och endast om
            inte någon av de här vägarna är möjliga ska avfallet deponeras.
          </note>
          <note>
            En grundprincip måste vara att avfall ska tas om hand så nära
            källan som möjligt.
          </note>
          <note>
            För att man ska nå målet om en reduktion av avfallet är det viktigt
            att producentansvaret utformas så att det ansvaret uppmuntrar
            till minskning av mängden avfall och leder till produkter som
            är lätta att återanvända och till produkter som har komponenter
            som lätt kan separeras för att återanvändas.
          </note>
          <note>
            Ett problem med det nuvarande producentansvaret via materialbolag
            som ansvarar för insamling och tar betalt av tillverkarna i relation
            till deras marknadsandelar är att det inte ger tillräcklig stimulans
            för den enskilde tillverkaren att minska den totala mängden förpackningar.
            Därför är det viktigt att producentansvaret noggrant utvärderas
            och också vidareutvecklas. Dagens producentansvar kräver kvantitativa
            och mätbara mål, mål som är tidsbestämda. Det kräver att ansvaret
            successivt skärps.
          </note>
          <note>
            En samhällsekonomisk analys av systemet med producentansvar måste
            mynna ut i eventuella justeringar i avgifter och regelverk så
            att kostnader motsvaras av miljövinster. Med hjälp av ekonomiska
            styrmedel kan den totala volymen material i kretsloppet minskas.
            Jag menar att det finns anledning att utöka producentansvaret
            till att omfatta ännu fler produkter, exempelvis plaster.
          </note>
          <note>
            Det individuella ansvaret för olika producenter måste så långt
            som möjligt stimuleras. Ett sätt att åstadkomma det, som vi pekar
            på, är att införa kretsloppsförsäkringar för en rad produkter,
            t.ex. bilar, vitvaror, datorer och elektroniska produkter.
          </note>
          <note>
            Det är bra att utredaren även har fått i uppgift att titta på
            den här delen i form av, vad jag förstår, något slag av tilläggsdirektiv.
          </note>
          <note>
            En sådan kretsloppsförsäkring menar vi borde kunna tecknas av
            den enskilde producenten med ett försäkringsbolag, ett bolag som
            tar ansvar för att produkten återvinns enligt de lagar som finns.
            Den premie som försäkringsbolaget kräver för det här kommer att
            återspegla bl.a. hur återvinningsbar exempelvis bilen är. Varje
            bil belastas med den verkliga kostnaden för återvinningen och
            på det sättet får också den enskilde producenten ett incitament
            att tillverka bilar med hög återvinningsgrad. Konkurrensen mellan
            försäkringsbolag kommer att leda till lägsta möjliga återvinningskostnad
            och konkurrensen mellan producenter till en ständig jakt på miljöskadliga
            komponenter för att pressa kostnader.
          </note>
          <note>
            I de fall då individuellt producentansvar inte är praktiskt möjligt
            att nå upp till måste kollektiva arragemang införas. Pantsystem
            är ibland att föredra.
          </note>
          <note>
            Pant på batterier är någonting som man enkelt borde kunna införa.
          </note>
          <note>
            I debatten om avfallspolitiken tror jag det är viktigt - och
            det har jag sagt förr i debatter här i kammaren - att vi från
            politiskt håll är tydliga när det gäller att tala om vad vi vill.
            Varje gång vi uttalar en tvekan om huruvida vi är inne på rätt
            väg, varje gång vi antyder att vi kanske skulle bränna mer än
            vi gör i dag i stället för att återvinna och återanvända skapar
            vi, tror jag, stora problem.
          </note>
          <note>
            Det finns medborgare som i dag känner tveksamhet av olika skäl.
            Det är jobbigt att lägga om sitt sätt att hantera avfall på. Varje
            gång vi uttalar detta sår vi tveksamhet hos dessa medborgare och
            hos andra medborgare. Det är viktigt att vi från politiskt håll
            är tydliga när det gäller att tala om att vi bara har en väg att
            vandra: minska mängden avfall, återanvända, återvinna.
          </note>
          <note>
            Jag yrkar bifall till reservation 1.
          </note>
          <note type="speaker">
            Anf. 143 PER LAGER (mp):
          </note>
          <note>
            Fru talman! Jag vill börja med att yrka bifall till reservation
            5 under punkt 10, för att inte glömma det.
          </note>
          <note>
            Under flera år har jag här i kammaren motionerat om att regeringen
            måste ta problemet med förgiftningen av vår åkerjord på mycket
            större allvar och hantera problemet långsiktigt. Även i år återkommer
            jag med en liknande motion. Det finns nämligen inga tecken som
            tyder på en förbättring av situationen, tvärtom. Med de senaste
            rönen är frågan mer aktuell än någonsin och kräver skyndsam handling,
            menar jag. Naturvårdsverket har av regeringen nu fått i uppdrag
            att utreda om det finns skäl att skärpa gränsvärdena för metaller
            i avloppsslammet som används i jordbruket.
          </note>
          <note>
            Vad jag kan läsa i betänkandet finns det ingen tidsgräns för
            när man ska vara färdig med utredningen.
          </note>
          <note>
            Slammet som i dag används till att gödsla åkrarna innehåller
            alldeles för höga halter av kadmium. Det är ett problem som måste
            åtgärdas. Om slam över huvud taget ska användas som gödselmedel
            och inte spridas enbart av kortsiktiga kvittblivningsskäl, så
            att säga, måste det givetvis vara fritt från tungmetaller och
            miljögifter. Det ska inte kunna konkurreras ut av konstgödsel
            som absolut inte hör hemma i ett ekologiskt inriktat jordbruk,
            bl.a. på grund av kadmiumhalt och innehåll av ändligt fosfor.
          </note>
          <note>
            En rad nya rapporter visar att befolkningen nu beräknas ha njurstörningar
            i stor omfattning. För närvarande räknar man med att det är ca
            10 000 personer.
          </note>
          <note>
            Detta märks genom läckage av äggvita och förlust av kalcium.
            Riskgrupperna är i första hand kvinnor med låga järndepåer. Men
            det är också sådana människor som jag, som är vegetarianer och
            äter mycket grönsaker.
          </note>
          <note>
            I det svenska slamberget finns det 350 kilo kadmium, och slammet
            sprids på mark nära tätorterna på några procent av åkerarealen
            - inte därför att jordbruket betraktar det som idealiskt gödselmedel
            utan just därför att kommunen har problem med att bli av med slammet.
          </note>
          <note>
            Huvuddelen av allt kadmium i slammet eroderar emellertid på alla
            möjliga sätt från samhällskroppen.
          </note>
          <note>
            Man räknar med att ca 5 000 ton kadmium finns i samhällskroppen
            och hamnar i slammet genom avloppssystemet - från rör och lödningar,
            disk- och tvättmaskiner och kläder som tvättas och från varmvattenberedare,
            skurvatten, förzinkade järndetaljer, såsom beslag, spikar, skruvar
            m.m. T.o.m. kranvattnets egen halt av metaller räcker för att
            spoliera möjligheterna att upprätta ett kretslopp utan förstörelse
            av miljö och hälsa.
          </note>
          <note>
            Naturvårdsverket har angett att kadmiummängden från just kranvatten
            är cirka tre gånger större än den som kommer från urin och avföring.
            Slutsatsen blir då helt klar: Slammet från vårt avloppsnät kan
            aldrig inpassas i ett uthålligt kretslopp. I stället är det fråga
            om ett "ohjälpligt systemfel", menar jag.
          </note>
          <note>
            Andra metaller, såsom koppar och zink, är också väldigt farliga.
            Dessutom har vi silver. Silver är ju en metall som man, liksom
            när det gäller wolfram, platina och uran, inte har gjort några
            särskilda mätningar på. Men man vet att silverhalten i åkerjorden
            bör ha dubblerats på mindre än tio år, och det är väldigt oroande
            eftersom silver är extremt toxiskt för mikroorganismerna i åkern.
            Detta bekräftar Naturvårdsverket i en undersökning som man har
            gjort.
          </note>
          <note>
            Förhoppningen att metallhalterna i framtiden kommer att sjunka
            har jag ingen grund för. I stället ser problemen ut att förvärras.
          </note>
          <note>
            Vad kan vi då göra? Ja, om vi vill fortsätta en framgångsrik
            kamp mot spridningen av koppar, zink, silver, wolfram, platina,
            uran och, inte minst, den ökande kadmiumhalten i våra njurar är
            det nödvändigt att styra bort det giftiga slammet från åkrarna.
            I
          </note>
          <note>
            stället måste våra näringsämnen källsepareras från annat avloppsvatten.
            Då sjunker kadmiumhalten kraftigt, och näringsämnena kan inpassas
            i ett kretslopp värt namnet. Källsortering är allra viktigast.
          </note>
          <note>
            Bästa sättet att slippa rena är att aldrig blanda. Blandar man
            inte näringsämnen i urin med avloppsvatten finns det inga miljögifter
            att vara rädd för.
          </note>
          <note>
            Enligt produktvalsprincipen ska vi alltid välja det gödselmedel
            som är renast och som bl.a. ger det minsta bidraget när det gäller
            kadmiumökningen i åkermark och njurar. I ett ekologiskt inriktat
            jordbruk är det här inget större problem eftersom där används
            de naturliga metoderna att gödsla, vilket också underlättas av
            balans mellan spannmålsproduktion och djurhållning.
          </note>
          <note>
            I Miljödepartementets egen utredning om kadmium konstateras att
            slam innehåller 66 milligram kadmium per kilo fosfor jämfört med
            5 milligram kadmium per kilo fosfor för handelsgödsel. Det är
            en mycket olycklig utveckling om konstgödsel just på grund av
            t.ex. lägre kadmiumhalt är att föredra framför naturlig näring
            i kretsloppet.
          </note>
          <note>
            För att få en ekologiskt anpassad inriktning borde man därför
            släppa fokus på att slammet från våra reningsverk långsiktigt
            ska användas i vårt jordbruk.
          </note>
          <note>
            Näringen till åkern är inte detsamma som slammet till åkern.
          </note>
          <note>
            Till dess att vi har antagit en långsiktigt hållbar hållning
            till problemet är det självklart bättre att deponera eller bränna
            rötslammet än att föra ut det på åkrarna.
          </note>
          <note>
            Försiktighetsprincipen och produktvalsprincipen måste gälla.
            Jag menar att det är hög tid att införa kadmiumskatt också på
            avloppsslammet, som hittills varit befriat.
          </note>
          <note>
            När det gäller EU vet vi att där finns inga begränsningar för
            kadmium i gödsel. Om EU-länderna, av vilka Sverige är ett, inte
            enas om nya regler löper
          </note>
          <note>
            Sveriges förbud mot kadmium i handelsgödsel ut år
          </note>
          <note>
            2002. Det är en helt felaktig signal i så fall redan nu om man
            inte har för avsikt att kunna komma överens.
          </note>
          <note>
            Jag vet inte om miljögarantin över huvud taget går att använda
            men det är självklart att man i så fall måste ta till den. Sverige
            har ju sedan 1982 haft ett förbud mot kadmium i produkter. Men
            Livsmedelsverket t.ex. har inga fastställda gränser, utan man
            har rekommendationer där.
          </note>
          <note>
            Jag tycker att detta är en oerhört viktig fråga.
          </note>
          <note>
            Trots att Naturvårdsverket ska göra en utredning, vilket majoriteten
            hänvisar till i betänkandet, finns det ingen särskild tidsgräns.
            Om det finns skäl, säger man. Men vi vet att det finns hundra
            tusen skäl att snabbt få en förändring i slampolitiken och framför
            allt att hitta de rätta lösningarna när det gäller källsortering.
            Vi kan helt enkelt inte hålla på så här.
          </note>
          <note>
            Därför yrkar jag bifall till reservation 5. Jag menar att frågan
            är så viktig att den får vi bara inte längre låta rinna mellan
            fingrarna.
          </note>
          <note type="speaker">
            Anf. 144 SINIKKA BOHLIN (s):
          </note>
          <note>
            Fru talman! Vissa avfallsfrågor kan diskuteras i tre olika dimensioner:
            rakt ned eller rakt upp eller också gäller det rotation eller
            kretslopp.
          </note>
          <note>
            2 miljoner ton brännbart avfall om året måste tas om hand på
            annat sätt när det blir förbjudet att deponera avfallet. Nästan
            hela den mängden utgörs av matavfall. På sikt kan biologisk behandling
            bli aktuell. Men vad göra just nu - bränna eller trots allt deponera?
            Det är en fråga som just nu flitigt diskuteras i landets kommuner.
            Eller också kan man, som kretsloppstidningen Återvinningen gjorde,
            formulera frågan så här: Tipp, gas eller brasa?
          </note>
          <note>
            Detta är ingen ny frågeställning. Avfallet - eller soporna, som
            vi förut sade - gick tidigare raka vägen till tippar, alltså rakt
            ned-perspektivet. Men snart blir det förbjudet att deponera brännbart
            avfall på deponier. Då har vi hittat en ny metod, rakt upp. Med
            andra ord: Nu ska vi göra brasa av allt; allt ska brännas.
          </note>
          <note>
            Flera kommuner står nu inför beslutet att investera stora pengar
            i förbränningsanläggningar. Men väldigt få talar om återanvändning
            och återvinning. Risken finns att vi, om vi väljer den enklaste
            vägen, rakt upp, bygger in oss i en teknik med förbränning och
            glömmer bort det roterande systemet - kretsloppet - var vi kan
            utnyttja avfallet som en returråvara.
          </note>
          <note>
            Tanken med deponeringsförbud är väldigt god. Så mycket material
            som möjligt ska in i olika kretslopp och inte ligga på tippar
            där det organiska dessutom alstrar metangas - en påspädning av
            växthuseffekten.
          </note>
          <note>
            I miljöbalkens hänsynsregler finns krav på att man i första hand
            ska återanvända eller återvinna. Miljöbalken och också annan lagstiftning,
            t.ex. lagen om producentansvar för förpackningar, innehåller krav
            på att sortera ut. Redan i dag går en tredjedel av hushållsavfallet
            till återvinning - 40 % om man lägger på det som komposteras eller
            rötas i dag.
          </note>
          <note>
            Redan nu diskuteras eventuella dispenser från deponeringsförbudet
            men meningen var inte att dispenserna skulle lösa kapacitetsbristen
            på ca 2 miljoner ton avfall, utan dispenserna var tänkta som undantag
            vid speciella regionala förhållanden.
          </note>
          <note>
            Naturvårdsverket har fått i uppdrag av regeringen att utreda
            ett hållbart omhändertagande av avfall. Det finns, som sagt, tecken
            på en ensidig satsning på förbränning i stället för åtgärder högre
            upp i avfallshierarkin. Utredningen ska se över avfallsplanerna
            nationellt, regionalt och kommunvis, och den ska vara klar den
            1 november.
          </note>
          <note>
            Om vi till detta lägger utredningarna om skatter på avfall och
            översynen av producentansvaret kan vi kanske nästa år ha en mer
            heltäckande och nyanserad bild av hela avfallsområdet. Vi behöver
            då inte diskutera en detalj i taget.
          </note>
          <note>
            I detta sammanhang, som när det gäller alla miljöfrågor, är det
            individuella ansvaret viktigt. Som konsumenter av varor har vi
            alla som individer också ett ansvar för det avfall som vi genererar.
            Det är alldeles för lätt att tro att någon annan ska ta det ansvaret.
            Det är naturligtvis viktigt att vi konsumenter har tilltro till
            olika återvinningssystem och att vi upplever det meningsfullt
            att delta i återvinningen.
          </note>
          <note>
            Vad gäller producentansvaret klarar Sverige de europeiska återvinningsmålen
            för förpackningar. Man kan konstatera att producentansvaret i
            grunden är baserat på en miljööverenskommelse, reglerad i lag.
          </note>
          <note>
            I miljööverenskommelser kan en relativt stor mängd oklarheter
            accepteras under förutsättning att målen uppnås och att allt fungerar.
            Målen har vi nått, men det finns vissa problem såsom s.k. fripassagerare,
            tillsynen och nedskräpningen. Bristerna och oklarheterna bör i
            första hand leda till en förnyad diskussion om vad producenternas
            åtaganden innebär för service, täckningsgrad och information.
          </note>
          <note>
            Alla materialbolag måste känna tryck från omvärlden för att förbättra
            de brister som fortfarande finns på vissa håll. Det kan gälla
            t.ex. investeringar i nya behållare och ett betydligt mer långtgående
            ansvar för renhållningen än vad som gäller i dag. Man skulle kanske
            kunna kräva någon sorts kvalitetssäkring av materialbolagen.
          </note>
          <note>
            Fru talman! Avfallshantering var förr ett kvittblivningsproblem,
            en fråga om att få bort avfallet ur vår syn. Numera är avfallsfrågan
            integrerad i samhället, från industri och produktion till den
            personliga sfären i hemmet. En integrerad systemsyn på avfallshanteringen
            är nödvändig för att bygga upp det uthålliga samhälle som vi alla
            talar om.
          </note>
          <note>
            Fru talman! Härmed yrkar jag bifall till förslaget i betänkandet
            och avslag på samtliga reservationer.
          </note>
          <note type="speaker">
            Anf. 145 HARALD NORDLUND (fp) replik:
          </note>
          <note>
            Fru talman! Sinikka Bohlin uttrycker oro över den utveckling
            som vi nu ser mot en ökad förbränning av avfall i kommunerna.
            Sinikka Bohlin säger helt riktigt att man förbereder en utökad
            sopförbränning på en mängd orter i landet.
          </note>
          <note>
            Förklaringen till detta torde vara att vi från politiskt håll
            har gett signaler om att det här är en riktig utveckling. Vi har
            lagt skatt på deponering av avfall och så småningom införs det
            ett förbud mot deponering av avfall, men det är ingen skatt på
            förbränning av avfall.
          </note>
          <note>
            Det är klart att den typen av signaler gör att vi får den här
            utvecklingen. Min fråga är: När kan vi få se ett förslag till
            politiska beslut som hejdar denna olyckliga utveckling när det
            gäller förbränning av avfall?
          </note>
          <note type="speaker">
            Anf. 146 SINIKKA BOHLIN (s) replik:
          </note>
          <note>
            Fru talman! Den ensamutredare som ansvarar för att se över avfallsskattefrågan
            - i den utredningen ingår också skatt på förbränning - ska vara
            klar med sin utredning i december i år. I november kommer
          </note>
          <note>
            Naturvårdsverket med sin utredning om den biologiska delen och
            i december presenteras utredningen om producentansvaret.
          </note>
          <note>
            Förhoppningsvis kan man nästa vår se helheten när det gäller
            hur man ser på förbränning. Det finns redan ett förbud mot deponering
            av avfall, för brännbart och organiskt avfall. Då kan man se över
            hela avfallsfrågan.
          </note>
          <note type="speaker">
            Anf. 147 HARALD NORDLUND (fp) replik:
          </note>
          <note>
            Fru talman! Jag tror att dessa ställningstaganden kommer så sent
            att många kommuner då redan har låst fast sig ännu hårdare i ett
            system med förbränning av avfall. Det är därför viktigt att man
            redan nu
          </note>
          <note>
            - även om beslutet ännu inte är fattat - måste ge politiska signaler
            om att det inte kommer att vara lönsamt att förbränna sopor. Dessa
            signaler måste komma omgående innan man låser fast sig alltför
            mycket i det här systemet.
          </note>
          <note type="speaker">
            Anf. 148 SINIKKA BOHLIN (s) replik:
          </note>
          <note>
            Fru talman! Det som Harald Nordlund sade om tydlighet tidigare
            i sitt anförande är väldigt viktigt.
          </note>
          <note>
            Man måste mycket tydligt och klart tala om att producentansvaret
            är bra, eftersom det innebär ett roterande system med återanvändande
            och återvinning.
          </note>
          <note>
            Det är ju ett system som till viss del ifrågasätts i dag i samhället.
            Många tycker kanske att de måste arbeta lite för mycket med att
            återvinna de förpackningar som de själva har släpat hem.
          </note>
          <note>
            En förpackning har en funktion, som Harald
          </note>
          <note>
            Nordlund själv sade. Tyvärr kommer inte antalet förpackningar
            att minska på grund av vår livsstil och demografin i samhället.
            Det blir fler ensamhushåll och fler äldre personer som köper mer
            mat i förpackningar.
          </note>
          <note>
            Men man kan ställa krav på förpackningar, att de ska vara lätta
            att återvinna och lätta att återanvända.
          </note>
          <note>
            De ska också vara lätta att transportera. På det viset kanske
            miljökonsekvenserna i samhället blir mindre.
          </note>
          <note type="speaker">
            Anf. 149 PER LAGER (mp) replik:
          </note>
          <note>
            Fru talman! Jag vill fråga Sinikka Bohlin om det som jag tog
            upp i mitt huvudanförande om regeringens uppdrag till Naturvårdsverket,
            att man ska utreda frågan om miljö- och hälsoskyddskrav när det
            gäller avloppsslam. När blir den utredningen färdig? Den ska ju
            mynna ut i en aktionsplan.
          </note>
          <note>
            I betänkandet står det att regeringen senast 2005
          </note>
          <note>
            ska återkomma med delmål för frågor som har att göra med fosfor
            i åkermark. Är det på något sätt kopplat så att Naturvårdsverkets
            utredning inte behöver vara färdig förrän regeringen ska lägga
            fram sitt förslag om delmålen? Har Sinikka Bohlin något svar på
            den frågan?
          </note>
          <note type="speaker">
            Anf. 150 SINIKKA BOHLIN (s) replik:
          </note>
          <note>
            Fru talman! Om Per Lager hade läst hela betänkandet hade han
            insett att allt som man har lagt på
          </note>
          <note>
            Naturvårdsverket bygger på den miljömålsproposition som är en
            samarbetsproposition mellan Miljöpartiet,
          </note>
          <note>
            Vänsterpartiet och Socialdemokraterna. Där tar man just upp kretsloppet,
            slamfrågorna och speciellt fosforfrågan.
          </note>
          <note>
            Det uppdrag som Naturvårdsverket har fått är en uppföljning av
            de diskussioner som finns i propositionen om hur vi ska gå till
            väga. Då kopplar jag dessa årtal till nästa redovisning som kommer
            att ske inför riksdagen. Naturvårdsverkets arbete måste alltså
            vara klart innan man lägger fram nya förslag inför riksdagen.
          </note>
          <note type="speaker">
            Anf. 151 PER LAGER (mp) replik:
          </note>
          <note>
            Fru talman! Då ska Naturvårdsverkets utredning tydligen vara
            klar 2005.
          </note>
          <note>
            Jag har en annan fråga som handlar om det som jag tog upp om
            EU:s brist på begränsningar för kadmium.
          </note>
          <note>
            Om inte EU-länderna enas om nya regler löper
          </note>
          <note>
            Sveriges undantag ut 2002 när det gäller kadmium.
          </note>
          <note>
            Hur hanterar vi det? Vad gör vi då? Har Sinikka
          </note>
          <note>
            Bohlin något svar på detta? Kan vi använda miljögarantin? Är
            den värd namnet i ett sådant fall? Inte ska vi väl backa från
            det krav som vi haft sedan 1982 för kadmium?
          </note>
          <note type="speaker">
            Anf. 152 SINIKKA BOHLIN (s) replik:
          </note>
          <note>
            Fru talman! Vi har inte hanterat den frågan i det här betänkandet.
            För min del blir det då ett individuellt tänkande, och jag tycker
            att frågan är så pass viktig att vi borde kunna prova om miljögarantin
            kan tillämpas. Vi kan inte backa i miljöfrågor.
          </note>
          <note>
            Vi har i dag haft en debatt om kemikaliefrågan.
          </note>
          <note>
            Som ett enskilt land har vi försökt att gå lite före andra länder.
            För min del tycker jag att det skulle bli ganska galet om man
            går före i vissa frågor och backar i andra frågor. Det blir lite
            grann vals, två steg framåt och ett bakåt, så hellre framåt än
            bakåt.
          </note>
          <note type="speaker">
            Anf. 153 KJELL-ERIK KARLSSON (v):
          </note>
          <note>
            Fru talman! Det här betänkandet behandlar ett antal motioner
            om avfallshantering av olika slag.
          </note>
          <note>
            Utskottet har tidigare, som framgår av betänkandet, tagit initiativ
            till revisorernas granskning av producentansvaret. Granskningen
            har lett till att en bred översyn av producentansvaret görs av
            en utredning som ska presentera sitt resultat senast i december.
          </note>
          <note>
            Mycket kritik har från olika håll framförts mot hur insamlingen
            av material som ingår under producentansvaret fungerat i praktiken.
            Ansvarsfrågor på insamlingsställen samt samhällsekonomiska effekter
            på särskilt förpackningsområdet har ibland ifrågasatts.
          </note>
          <note>
            Här är det viktigt att framhålla att utskottet har slagit fast
            i betänkandet att det är viktigt att värna om allmänhetens positiva
            inställning till källsortering, likaså att skärpta återvinningsmål
            inte ska innebära högre miljöbelastning.
          </note>
          <note>
            Utredaren kommer att genomföra en bred översyn av såväl de miljörelaterade
            som de samhällsekonomiska effekterna av det införda producentansvaret.
          </note>
          <note>
            Här kan vi även nämna att Naturvårdsverket har fått i uppgift
            att se över och analysera behovet av styrmedel och verktyg för
            att uppnå målen med den miljöorienterade produktpolitiken.
          </note>
          <note>
            Det är positivt att det kommer att införas högt uppställda miljökrav
            på deponier. Alltför många deponier har problem med sin lakvattenhantering
            samt deponigas.
          </note>
          <note>
            Ännu positivare hade det varit om regeringen hade haft lite bättre
            framförhållning när man ska överföra deponidirektivet till nationell
            lagstiftning. Det är alltför ofta som vi får uppleva att regeringen
            har för dålig framförhållning. Det kan i sin tur riskera att de
            myndigheter och verk som ska ta fram förslagen kommer i tidsnöd,
            och det kan inte vara särskilt bra när det gäller att få ett bra
            och korrekt regelverk.
          </note>
          <note>
            Naturvårdsverket utfärdar den 27 juni i år föreskrifter för deponering,
            och man har haft kort tid på sig. Regeringens förordning träder
            i kraft den 16 juli i år. Det är snabba ryck, men olyckliga ryck.
            Framför allt behövs det alltså en bättre framförhållning, och
            den vill vi ha från regeringens håll.
          </note>
          <note>
            När det gäller avfallsfrågor måste kraft sättas in för att förhindra
            eller minimera uppkomsten av avfall.
          </note>
          <note>
            Den inriktning som vi nu upplever i många delar av vårt avlånga
            land - jag menar då inriktningen på sopförbränning av avfall -
            är inget långsiktigt bärkraftigt eller hållbart system. Inriktningen
            att inom fem år fördubbla förbränningen är inte en del av en hållbar
            utveckling.
          </note>
          <note>
            Vetenskapsmän har identifierat mer än 200 giftiga ämnen i förbränningsanläggningarnas
            utsläpp till luften samt i askan. Studier i Japan har visat att
            barnadödligheten är 40-70 % högre än genomsnittet i områden som
            är belägna kring eller i vindriktningen från förbränningsanläggningar.
          </note>
          <note>
            Det är tydligen mycket lönsamt för avfallsbolagen att elda sopor
            - man får betalt i två ändar - men det är absolut inte lönsamt
            för miljön. Tänk på termodynamikens lagar! Inget försvinner, gifterna
            finns kvar, men på annan plats och i annan form.
          </note>
          <note>
            Många av frågorna som tas upp i de motioner som behandlas i detta
            betänkande behandlas redan i olika utredningar eller i miljömålspropositionen.
          </note>
          <note>
            Så, fru talman, vill jag slutligen yrka bifall till utskottets
            förslag i betänkandet MJU21.
          </note>
          <note type="speaker">
            Anf. 154 ESTER LINDSTEDT-STAAF (kd):
          </note>
          <note>
            Fru talman! Det här betänkandet har rubricerats
          </note>
          <note>
            Vissa avfallsfrågor. Det grundar sig på motioner från allmänna
            motionstiden. Kristdemokraterna har väckt en av motionerna. Den
            handlar om opantbara dryckesburkar, ett problem som vi kristdemokrater
            också tidigare påtalat. I huvudsak är dessa opantbara burkar liktydigt
            med importerade stålburkar.
          </note>
          <note>
            Det finns fyra kategorier av dryckesburkar i metall i Sverige:
            inhemska pantburkar av aluminium, importerade pantburkar av aluminium,
            t.ex. ölburkar importerade direkt av bryggerier, turistimporterade
            aluminiumburkar och slutligen importerade stålburkar.
          </note>
          <note>
            Endast de EAN-kodade aluminiumburkarna omfattas av det svenska
            systemet. I princip är det liktydigt med inhemska pantburkar av
            aluminium. AB
          </note>
          <note>
            Svenska Returpack hanterar insamling och återvinning av dessa
            burkar. Pantlösa turistimporterade burkar tas dock ofta emot i
            affärerna, eftersom alla aluminiumburkar berättigar till en s.k.
            hanteringsersättning, som hittills har varit 13 öre per räknad
            burk.
          </note>
          <note>
            Övriga burkar insamlas via Svenska Metallkretsen
          </note>
          <note>
            AB och läggs i därför avsedda behållare på återvinningsstationerna.
            Returpack uppskattar att ca 5 % av handeln med dryckesburkar utgörs
            av stålburkar, motsvarande 50 miljoner burkar per år.
          </note>
          <note>
            För stålburkar lämnas ingen ersättning. De är i stället belagda
            med sedvanlig förpackningsavgift. AB
          </note>
          <note>
            Svenska Returpack anser att en omfattande svarthandel bedrivs
            med stålburkar. Varken förpackningsavgift eller moms betalas.
          </note>
          <note>
            Oftast kan man som kund inte med öga eller hand avgöra om dryckesburken
            är av stål eller aluminium.
          </note>
          <note>
            Om det visar sig vara en opantbar stålburk, finns risken att
            man som kund gör sig av med burken i soporna eller i naturen.
            Vi kristdemokrater har därför påtalat vikten av att kunden ändå
            kan lämna burken i affären. Återvinningsstationerna bör förstås
            vara lättillgängliga, välfungerande och välskötta.
          </note>
          <note>
            Kristdemokraterna utgår från att även problemet med opantbara
            burkar ingår i översynen av producentansvaret. Därför har vi valt
            att säga vår mening i ett särskilt yttrande till betänkandet.
            Vi har alltså inte någon reservation.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 13 juni.)
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            Finansutskottets betänkande
          </note>
          <note>
            2000/01:FiU20 Riktlinjer för den ekonomiska politiken, utgiftstak,
            m.m.
          </note>
          <note>
            14 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 12 juni
          </note>
          <note>
            2000/01:1378 av Harald Nordlund (fp) till miljöminister Kjell
            Larsson
          </note>
          <note>
            Översyn av skogsvårdslagen
          </note>
          <note>
            2000/01:1379 av Harald Nordlund (fp) till miljöminister Kjell
            Larsson
          </note>
          <note>
            Utformningen av producentansvaret
          </note>
          <note>
            2000/01:1380 av Harald Nordlund (fp) till justitieminister Thomas
            Bodström
          </note>
          <note>
            Bilvrak m.m. i naturen
          </note>
          <note>
            2000/01:1381 av Eva Flyborg (fp) till näringsminister
          </note>
          <note>
            Björn Rosengren
          </note>
          <note>
            EU-toppmötet
          </note>
          <note>
            2000/01:1382 av Karl-Göran Biörsmark (fp) till statsrådet Mona
            Sahlin
          </note>
          <note>
            Arbete mot diskriminering
          </note>
          <note>
            2000/01:1383 av Magda Ayoub (kd) till statsrådet
          </note>
          <note>
            Maj-Inger Klingvall
          </note>
          <note>
            Politisk asyl i Sverige
          </note>
          <note>
            2000/01:1384 av Berit Jóhannesson (v) till utrikesminister Anna
            Lindh
          </note>
          <note>
            Sveriges policy för minor
          </note>
          <note>
            2000/01:1385 av Ewa Larsson (mp) till jordbruksminister Margareta
            Winberg
          </note>
          <note>
            Samverkan mellan kvinnoorganisationer
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 18 september.
          </note>
          <note>
            15 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 12 juni
          </note>
          <note>
            2000/01:1301 av Martin Nilsson (s) till finansminister Bosse
            Ringholm
          </note>
          <note>
            Åtgärder mot överbud i den ekonomiska politiken
          </note>
          <note>
            2000/01:1324 av Maud Ekendahl (m) till justitieminister Thomas
            Bodström
          </note>
          <note>
            Otrygghetstalen
          </note>
          <note>
            2000/01:1325 av Jeppe Johnsson (m) till justitieminister Thomas
            Bodström
          </note>
          <note>
            Häktessituationen
          </note>
          <note>
            2000/01:1327 av Lars Elinderson (m) till justitieminister Thomas
            Bodström
          </note>
          <note>
            Skydd av personuppgifter
          </note>
          <note>
            2000/01:1330 av Åke Sandström (c) till jordbruksminister Margareta
            Winberg
          </note>
          <note>
            Jordbruket i norra Sverige
          </note>
          <note>
            2000/01:1358 av Anita Sidén (m) till justitieminister
          </note>
          <note>
            Thomas Bodström
          </note>
          <note>
            Insyn på fängelser
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 18 september.
          </note>
          <note>
            16 § Kammaren åtskildes kl. 19.57.
          </note>
          <note>
            Förhandlingarna leddes av andre vice talmannen från sammanträdets
            början t.o.m. 7 § anf. 25 (delvis), av tredje vice talmannen därefter
            t.o.m. anf. 79 (delvis), av talmannen därefter till ajourneringen
            kl. 16.28 och av andre vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
