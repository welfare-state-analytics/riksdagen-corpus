<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200001</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200001</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200001--55</head>
          <docDate when="2001-01-24">2001-01-24</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 18 januari.
          </note>
          <note>
            2 § Anmälan om inkomna faktapromemorior om förslag från Europeiska
            kommissionen, m.m.
          </note>
          <note>
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <note>
            2000/01:64 Förslag till rådsförordningar som rör de yttersta
            randområdena KOM (2000) 774 till näringsutskottet
          </note>
          <note>
            2000/01:65 Lägesrapport om uppföljningen av rådets slutsatser
            om turism och sysselsättning
          </note>
          <note>
            KOM (2000) 696 till näringsutskottet
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            2000/01:K3 och K4 till konstitutionsutskottet
          </note>
          <note>
            2000/01:MJ5-MJ9 till miljö- och jordbruksutskottet
          </note>
          <note>
            2000/01:Bo8 till bostadsutskottet
          </note>
          <note>
            2000/01:Fi11-Fi14 till finansutskottet
          </note>
          <note>
            2000/01:Fö12-Fö16 till försvarsutskottet
          </note>
          <note>
            2000/01:Fö7-Fö11 till försvarsutskottet
          </note>
          <note>
            4 § Yttrande- och tryckfrihetsfrågor
          </note>
          <note>
            Föredrogs konstitutionsutskottets betänkande 2000/01:KU9
          </note>
          <note>
            Yttrande- och tryckfrihetsfrågor.
          </note>
          <note type="speaker">
            Anf. 1 INGER RENÉ (m):
          </note>
          <note>
            Fru talman! Det här betänkandet behandlar, som titeln säger,
            yttrande- och tryckfrihetsfrågor. Upphovet är ett stort antal
            motioner från de senaste allmänna motionsperioderna. Motionerna
            behandlar för vår demokrati så viktiga frågor som våldsskildringar,
            religionsinskränkningar, pornografi och hets mot folkgrupp. I
            de allra flesta frågor står vi moderater bakom majoriteten i utskottet,
            men i två fall reserverar vi oss. Det gäller dels etableringsfrihet,
            dels jurysystemet, och jag börjar med att yrka bifall till reservation
            nr 4. Självklart står jag också bakom reservation 9, men för tids
            vinnande nöjer jag mig med den förstnämnda.
          </note>
          <note>
            I reservation 4 begär vi ett tillkännagivande om etableringsfrihetens
            betydelse för tryck- och yttrandefriheten. Vi pekar på pressfrihetens
            självklara tradition i Sverige och vikten av att massmedierna
            är fria och oberoende av den offentliga makten. Riksdag och regering
            bör inskränka sin uppgift till att upprätta ett brett och stabilt
            ramverk som säkerställer det fria ordet, som skyddar den personliga
            integriteten och som får marknadsekonomin att fungera.
          </note>
          <note>
            Staten ska verka för etableringsfrihet så långt tekniken förmår,
            och det är väsentligt att var och en behandlas likvärdigt inom
            ramen för tillgängliga frekvenser eller kanaler. Det ska vara
            läsaren, lyssnaren, tittaren eller användaren som genom sitt val
            avgör vilka medier som ska ha förutsättningar att distribueras
            och lyckas. Det kan inte vara och får inte vara politiskt grundat
            godtycke som avgör mediernas utveckling.
          </note>
          <note>
            Etableringsfrihet är det bästa sättet att motverka mediekoncentration.
            Då uppnår man mångfald på publikens och samhällets villkor, och
            det är inte minst viktigt för ett vitalt kultursamhälle. Detta
            kommer att leda till att teknikens utveckling kommer att ske utifrån
            de enskilda människornas behov och intresse, och det i sin tur
            innebär att gränserna mellan olika medier luckras upp, och de
            lagar och regler som är teknikbundna kommer att bli otidsenliga.
          </note>
          <note>
            Vi menar att den nya tidens medier ska stå oberoende från stat
            och kommun, som jag sade. Staten ska inte genom politiska beslut
            eller godtycke avgöra vem eller vilka som ska få sända vad eller
            vilket. Jag yrkar bifall till reservation nr 4.
          </note>
          <note type="speaker">
            Anf. 2 KENNETH KVIST (v):
          </note>
          <note>
            Fru talman! Frågan om yttrande- och tryckfriheten är utomordentligt
            viktig i vårt land, och vi har ju vunnit stora framgångar.
          </note>
          <note>
            I går såg jag när man avtäckte en staty till Lars
          </note>
          <note>
            Johan Hiertas minne. Det är en av dem som har kämpat. Det är
            200 år sedan han föddes. Jag måste säga att det är bra att frågan
            aktualiseras om yttrande- och tryckfriheten och den kamp som har
            bedrivits genom generationer för den.
          </note>
          <note>
            Det är riktigt som Inger René säger att det ska vara stor frihet
            när det gäller etablering på området.
          </note>
          <note>
            Staten har dock ett ansvar för att motverka tendenser till monopolbildning,
            till att mediemoguler lägger beslag på möjligheterna att sprida
            ordet och vi därför får ensidighet och likriktning.
          </note>
          <note>
            Fru talman! Jag har framför allt begärt ordet med anledning av
            två reservationer som jag inte yrkar bifall till, som vi i Vänsterpartiet
            har i det här betänkandet. Traditionen bjuder ju att man inte
            reserverar sig när det pågår utredningar eller när frågor bereds.
          </note>
          <note>
            Men vi har ändå velat lyfta fram ett par yttrandefrihetsfrågor
            som är av utomordentligt stor vikt. Vi vill dock inte, när beredning
            pågår, ge riksdagen möjlighet att säga nej till de här reservationerna.
            Därför yrkar vi inte bifall till dem. Vi kommer att följa dem
            hårt.
          </note>
          <note>
            Det gäller yttrandefriheten på våra arbetsplatser.
          </note>
          <note>
            På det radikala 70-talet spelade jag flöjt i en politisk sånggrupp
            och skrev en vistext till den gamla folkmusikmelodin Jämtländsk
            brudmarsch. Ett par strofer i denna text lät så här:
          </note>
          <note>
            De som på jobben protesterar, strejkar, ordnar möten och organiseras
            kan sparkas, ställas utan jobb och bli svartlistade. Att mötas
            och yttra oss fritt får förresten vi bara på fritiden och semestern.
          </note>
          <note>
            Tyvärr, fru talman, ligger det ganska mycket i detta. Om man
            går igenom JO:s ämbetsberättelser under de senaste åren finner
            man massor av anmärkningar på kommuner, landsting och myndigheter
            därför att de har gjort övergrepp mot personal som har utnyttjat
            sina lagenliga rättigheter. Det gäller t.ex.
          </note>
          <note>
            informationsfrihet eller meddelarfrihet gentemot pressen. När
            det dyker upp kontroversiella saker i en myndighet eller i en
            förvaltning säger man till personalen: Det är jag som talar med
            pressen, och ni får inte prata med journalister osv. Vi har sett
            demonstrationer mot detta förtryck i nedskärningarnas tecken där
            människor ofta framträder med påsar på huvudet därför att de inte
            vågar framföra sina åsikter på grund av rädsla för repressalier
            på jobben.
          </note>
          <note>
            Motsvarande förtryck och inskränkningar förekommer också gentemot
            de anställda på de privata arbetsplatserna, även om frimodigheten
            ibland kanske t.o.m. har varit större på den privata arbetsmarknaden.
          </note>
          <note>
            Det är givet att det här munkavleriet på människor på deras arbetsplatser
            måste bort. Vi måste få en yttrandefrihet som gäller totalt. Det
            betyder inte att människor ska vara illojala i den meningen att
            de knäcker affärshemligheter eller liknande för de företag de
            jobbar på. Det är inte avsikten. Däremot ska man kunna tala om
            missförhållanden och kunna föra ett frimodigt samtal om utvecklingen
            i arbetslivet, på arbetslivet och kring arbetslivet.
          </note>
          <note>
            Det är därför mycket vällovligt att man har startat kampanjen
            Öppna Sverige. Vi kan dock se att det än så länge är ganska modesta
            försök. Det kommer att ordnas seminarier i olika delar av landet
            - ett i mars, tre i april och ett i maj - där man tar upp de här
            frågorna. Vi får följa utvecklingen och se om man kan gå vidare.
            Framför allt behövs det en rikstäckande, ordentlig information
            som inte minst vänder sig till de anställda, där man ordentligt
            får reda på vad som är ens rätt - och också egentligen ens skyldighet:
            Därest det är missförhållanden ska man också kunna tala om det
            för en fri och kritisk press.
          </note>
          <note>
            Vi vill också att den här meddelarfriheten ska vidgas och även
            gälla inom den privata sektorn. Nu har Demokratiutredningen föreslagit
            detta, och det förslaget bereds för närvarande. Vi tycker att
            det är utomordentligt bra. Frågan har varit uppe ett flertal gånger,
            men man har inte riktigt vågat komma till skott eftersom det naturligtvis
            finns ett motstånd mot detta från makthavarna inom det privata
            näringslivet.
          </note>
          <note>
            Vi tror dock att detta är bra för att utveckla demokrati och
            inflytande också på våra arbetsplatser.
          </note>
          <note>
            Därför, fru talman, är detta utomordentligt viktiga frågor. Vi
            har reserverat oss för att med kraft understryka att vi kommer
            att följa utvecklingen på de här områdena och verkligen arbeta
            för att goda intentioner också ska förverkligas och materialiseras
            i förslag, åtgärder och kraft att hävda de anställdas rätt till
            yttrandefrihet.
          </note>
          <note type="speaker">
            Anf. 3 ÅSA TORSTENSSON (c):
          </note>
          <note>
            Fru talman! Centerpartiet har föreslagit ett stort antal åtgärder
            för att stärka yttrandefriheten, offentligheten och den personliga
            integriteten, vilket är tre omistliga värden för den svenska demokratin.
            Människors möjlighet att vara aktiva medborgare är beroende av
            alla dessa tre faktorer. Man behöver kunna granska makthavarna,
            varför offentlighetsprincipen måste värnas. Man måste ha rätt
            att kritisera, ifrågasätta och diskutera, vilket kräver ett starkt
            skydd för yttrandefriheten, också för kontroversiella åtgärder
            eller påståenden. Man måste ha en inre trygghet och veta att man
            inte riskerar sin värdighet och sin personliga sfär genom att
            engagera sig som medborgare, något som förutsätter ett starkt
            skydd för den personliga integriteten.
          </note>
          <note>
            För humanismen är varje människa ett mål, inte ett medel. Det
            yttersta målet är att ge förutsättningar för varje människa att
            växa och eftersträva självförverkligande.
          </note>
          <note>
            Fru talman! I den här propositionen berörs stora delar av det
            som är avgörande för yttrande- och tryckfriheten. Centerpartiet
            har ställt sig bakom den största delen av majoritetstexterna.
            Centern har en reservation, men jag kommer inte att yrka bifall
            till den i dag.
          </note>
          <note>
            Fru talman! Alltför ofta hävdas att vi måste inskränka yttrandefriheten
            och offentlighetsprincipen för att värna enskildas integritet.
            Paradoxalt nog är det ofta samma intressenter som i andra sammanhang
            inte är särskilt intresserade av att värna integritetsskyddet.
            Centerpartiet menar att dessa tre värden -
          </note>
          <note>
            yttrandefrihet, offentlighet och integritet - är väldigt intimt
            förknippade. Människor som värnar det fria ordet värnar vanligen
            också människors rätt till integritet.
          </note>
          <note>
            Fru talman! För att vi ska kunna värna människors värdighet och
            möjligheter att agera som medborgare måste de tre värdena förenas
            och stärkas. Det är också ett grundläggande krav för ett demokratiskt
            statsskick. Vi behöver offentlighet för att granska de styrande,
            yttrandefrihet för att kritisera missförhållanden och föra fram
            alternativ samt skydd för vår integritet för att våga delta i
            en offentlig debatt utan att riskera att förlora värdigheten och
            den inre tryggheten.
          </note>
          <note>
            Mycket av detta tog också Kenneth Kvist upp i sitt anförande.
          </note>
          <note>
            Fru talman! Centerpartiet eftersträvar att utöka den reella yttrandefriheten,
            vars och ens möjligheter att göra sig hörd och få uttrycka sina
            åsikter. Främst handlar det om att ta vara på de möjligheter som
            de nya medierna har, främst distribuerade via Internet.
          </note>
          <note>
            Det fria ordet är emellertid inte skyddat på individuell nivå
            av yttrandefrihets- och tryckfrihetsgrundlagarna, som i stället
            tar fasta på de etablerade aktörerna. Bl.a.
          </note>
          <note>
            detta förhållande har gjort det möjligt att inskränka yttrandefriheten
            på Internet med personuppgiftslagen och BBS-lagen.
          </note>
          <note>
            Även om möjligheten att yttra sig inte innebär att alla har samma
            faktiska möjligheter att göra sig hörda och vinna gehör för sina
            åsikter är det angeläget att skydda individers fria ord. Möjligheten
            att individualisera yttrandefriheten genom att utsträcka skyddet
            för det fria ordet till enskilda individer bör därför prövas.
          </note>
          <note>
            Det är det som Centerpartiets reservation innebär.
          </note>
          <note>
            Jag stannar dock här, fru talman. Jag tackar för ordet och yrkar
            inte bifall till reservationen.
          </note>
          <note type="speaker">
            Anf. 4 BO KÖNBERG (fp):
          </note>
          <note>
            Fru talman! Detta ärende på dagordningen, yttrande- och tryckfrihetsfrågor,
            rör några av de verkligt fundamentala frågorna i en demokrati.
            På en mängd av de områden som tas upp i motionerna pågår det utredningar
            av olika slag. Det gäller många viktiga frågor, bl.a. frågan om
            yttrandefriheten för anställda.
          </note>
          <note>
            Folkpartiet har i det här betänkandet valt att reservera sig
            på två punkter som rör grundläggande principer i vårt samhälle.
            Den ena handlar om etableringsfriheten för medier, den andra om
            önskemålet att få bort förhandscensur där sådan fortfarande finns
            kvar. Jag vill i det sammanhanget yrka bifall till vår och moderaternas
            reservation om just etableringsfrihet för medier, reservation
            nr 4.
          </note>
          <note>
            Det är förstås fullständigt grundläggande för yttrande- och tryckfriheten
            att det finns möjligheter till etableringsfrihet, dvs. att de
            som vill pröva att nå allmänheten med sina produkter ska kunna
            göra det i en så fri konkurrens som möjligt. Det kan på några
            områden finnas tekniska hinder som inte gäller exempelvis boktryckarkonsten,
            t.ex. möjligheten att använda olika frekvenser i etern. I den
            mån det finns tekniska hinder måste de naturligtvis på något sätt
            beaktas och hanteras, men i övrigt måste enligt vår uppfattning
            så fullständig etableringsfrihet som möjligt gälla.
          </note>
          <note>
            På den här punkten finns det dock andra funderingar och andra
            planer. Mediekoncentrationskommittén lade våren 1999 fram ett
            betänkande och fullgjorde då det uppdrag man fått i direktiven
            från regeringen, nämligen att föreslå ändringar som skulle göra
            det möjligt att få någon form av politisk prövning i avsikt att
            undvika s.k. mediekoncentration. Kommittén föreslog också ändringar
            i både tryckfrihetsförordningen och yttrandefrihetsgrundlagen
            samt en särskild mediekoncentrationslag. Detta betänkande har
            nu varit ute på remiss, och regeringen har framfört att det ska
            komma att bli föremål för förslag till lagstiftning, dvs. förändringar
            i våra grundlagar. Förslagen avses tydligen komma till hösten
            i år.
          </note>
          <note>
            Vi i Folkpartiet tror för vår del att det här är ett mycket farligt
            medel. Det är ett medel som innebär att vi släpper fram en politisk
            kontroll och bedömning av när man tycker att en olämplig koncentration
            har uppnåtts, i syfte att i vissa fall - för det är förstås syftet
            - inskränka etableringsfriheten. Med tanke på hur pass farligt
            medlet är tycker jag att det är uppenbart att det är mycket osäkra
            vinster, om ens några, det är fråga om. Den balansgång, eller
            brist på balansgång, i den här frågan som regeringen har gjort,
            och som flera övriga partier vill avvakta regeringens förslag
            innan man tar ställning till, tycker vi är en mycket konstig avvägning
            mellan detta farliga medel å ena sidan och de mycket osäkra vinsterna
            å den andra.
          </note>
          <note>
            Fru talman! Den andra frågan jag tänkte ta upp är den kvarvarande
            förhandscensuren i vårt land, dvs.
          </note>
          <note>
            den vi har för filmer och videogram som ska visas offentligt.
          </note>
          <note>
            Kampen mot förhandscensur har varit lång och hård. Någon av de
            tidigare talarna i dag nämnde Lars
          </note>
          <note>
            Johan Hierta och återinvigningen av hans staty på en bättre plats
            än den haft under de senaste decennierna.
          </note>
          <note>
            Det är väl lämpligt, tycker jag, att så många som möjligt hyllar
            Lars Johan Hierta. På de flesta punkter har han fått rätt i den
            meningen att vi som tur är inte har förhandscensur av tryckta
            produkter i vårt land längre. Däremot har vi som nämnts kvar det
            för filmer och videogram som ska visas offentligt.
          </note>
          <note>
            Det torde i dag i vårt land råda stor enighet om att det krävs
            mycket starka skäl om man på något område ska ha förhandscensur.
            Frågan är förstås om de här mycket starka skälen finns.
          </note>
          <note>
            Frågan utreddes i början av 90-talet av det s.k.
          </note>
          <note>
            Våldsskildringsrådet. Man gav ut ett betänkande våren 1993 som
            i huvudpunkten överensstämde med det vi i Folkpartiet har drivit
            ett antal år, nämligen att vuxencensuren skulle tas bort och att
            man i det sammanhanget skulle införa en ny och högre åldersgräns
            på 18 år för de allra värsta produkterna.
          </note>
          <note>
            På den här punkten har såvitt jag förstår samtliga övriga partier
            landat på en annan bedömning. På den här punkten säger man, glädjande
            förstås, att man vidhåller utskottets uppfattning att medievåldet
            ska angripas främst genom information och frivilliga åtgärder,
            inte i första hand genom förbudslagstiftning och censuråtgärder.
          </note>
          <note>
            Sedan fortsätter man med det som såvitt jag förstår är det enda
            skäl som åberopas av utskottet i övrigt för denna främmande fågel
            i det svenska samhället, förhandscensuren: "Den förhandsgranskning
            som sker i dag av filmer och videogram har sannolikt en viss återhållande
            effekt på utbudet av våldsskildringar."
          </note>
          <note>
            Det man kan fråga sig är förstås om denna bedömning uppfyller
            rimliga krav på att man har starka skäl för att ha förhandscensur
            i ett samhälle.
          </note>
          <note>
            Vi har för vår del reserverat oss på den här punkten och utvecklat
            vår syn, som innebär att vi inte heller på det här området ska
            bibehålla förhandscensur för vuxna, utan vi ska se till att vi
            får en liknande ordning på den punkten som vi har för övriga medier.
          </note>
          <note type="speaker">
            Anf. 5 KENNETH KVIST (v) replik:
          </note>
          <note>
            Fru talman! Det finns mycket tänkvärt i det Bo
          </note>
          <note>
            Könberg säger. En lagstiftning som ska förhindra koncentration
            på medieområdet är naturligtvis utomordentligt grannlaga. Man
            kan kanske säga att det är ett farligt instrument.
          </note>
          <note>
            Men tendenser på området visar att det också kan vara ett nödvändigt
            instrument. Det är klart att det inte är bra om de olika mediekanaler
            som finns utsätts för monopolbildning, så att det är få ägare
            eller alldeles likformiga ägare som helt dominerar och därmed
            styr in utbudet i en och samma fålla. Då riskerar vi att mista
            mångfald, att mista bredd i åsikter i det offentliga samtalet,
            att drabbas av massmediemörker i form av förytligande och fördumning.
          </note>
          <note>
            Annars tycker jag att de varningar som Bo Könberg reser ska tas
            på allvar vid utarbetandet av de här förslagen. Men vi måste ändå
            pröva detta utomordentligt konstruktivt, därför att jag tror att
            det tyvärr är nödvändigt.
          </note>
          <note>
            Det är egentligen samma sak med förhandsgranskningen av film.
            Tills vidare tror jag att den måste finnas kvar, därför att vi
            har så många företag som ägnar sig åt spekulationer i våldsskildringar.
            Det gör att samhället på något sätt ändå måste försöka motverka
            detta. Det är tråkigt att det behövs, men än så länge finns det
            ingen annan metod. Branschen visar ju inte några tendenser till
            återhållsamhet när det gäller spekulationer i våldsskildringar.
          </note>
          <note type="speaker">
            Anf. 6 BO KÖNBERG (fp) replik:
          </note>
          <note>
            Fru talman! Jag uppfattade det som att Kenneth
          </note>
          <note>
            Kvist och jag är överens om att det är ett farligt instrument.
            Jag uppfattade att han i sitt inlägg just pekade på att det finns
            risker med detta.
          </note>
          <note>
            Det behövs inte så väldigt mycket fantasi - Kenneth Kvist har
            det, men jag tänker på övriga intresserade människor i vårt land
            - för att inse riskerna. Det räcker t.o.m. nästan att läsa själva
            det förslag som har kommit från utredningen, och som finns återgivet
            i betänkandet på s. 21, för att inse att paragrafer av den typen
            mycket väl kan missbrukas, speciellt i onda tider. Vi skriver
            ju grundlagarna för att de ska kunna skydda också i onda tider.
          </note>
          <note>
            Jag hoppas att Kenneth Kvist och andra den dagen till hösten
            då regeringen sannolikt sänder över sitt förslag mycket noga granskar
            både riskerna och vad man hoppas uppnå. Jag delar ju inte, som
            framgick av mitt förra inlägg, den bedömning som innebär att det
            här skulle vara ett bra medel för att begränsa tendenser till
            monopol och koncentration.
          </note>
          <note>
            Vi tycker bägge två, Kenneth Kvist och jag, illa om den typen
            av tendenser. Frågan är om inte etableringsfrihet är det bästa
            sättet att hindra detta. Den innehåller inte de faror som det
            här instrumentet innebär.
          </note>
          <note>
            Till sist till frågan om förhandscensuren. Jag noterade att Kenneth
            Kvist i sitt inlägg bara nämnde att det tills vidare inte fanns
            någonting att göra. Sanningen är väl att det kommer att finnas
            risker för att människor spekulerar i en mängd otrevliga saker.
            Frågan är då: Ska detta motverkas genom att staten anställer censorer
            som går igenom materialet eller ska vi anta det förslag som lades
            fram för några år sedan, nämligen att avskaffa förhandsgranskning
            för vuxna och införa en ny 18-årsgräns? Vi liberaler har landat
            på den senare ståndpunkten.
          </note>
          <note type="speaker">
            Anf. 7 KENNETH KVIST (v) replik:
          </note>
          <note>
            Fru talman! Det är utomordentligt viktigt att slå vakt om etableringsfriheten
            på medieområdet. Det är därför som koncentrationstendenser måste
            motverkas.
          </note>
          <note>
            Det är klart att om det under frihetens namn uppstår mäktiga
            monopolbildningar, som därmed så att säga lägger beslag på finansieringskällorna,
            t.ex. annonsmarknaden, i sina medier, har andra medier inte en
            chans att etablera sig. Det är klart att det måste till en styrning,
            inte för att begränsa vår möjlighet att få mångfald och etableringsfrihet,
            utan just därför att vi ska värna etableringsfriheten. Det måste
            vara avsikten med att man försöker skapa sig instrument för att
            motverka massmediell koncentration.
          </note>
          <note>
            Det fortsatta arbetet får visa om man lyckas komma med bra och
            kloka lösningar utifrån de utredningsförslag som finns. Vi får
            följa det kritiskt, både
          </note>
          <note>
            Bo Könberg och jag.
          </note>
          <note type="speaker">
            Anf. 8 BO KÖNBERG (fp) replik:
          </note>
          <note>
            Fru talman! Att min inställning är och kommer att vara kritisk
            är väl uppenbart. Det gläder mig att det finns andra, som Kenneth
            Kvist, som lovar att följa ärendet kritiskt.
          </note>
          <note>
            Jag tycker, som jag antydde i mitt förra inlägg, att bara det
            refererat som man kan läsa i utskottsbetänkandet av det som utredningen
            efter mycket grubblande kom fram till är så pass oroväckande och
            att det är uppenbart att detta i onda tider mycket väl kommer
            att kunna användas på ett sätt som ingen i denna kammare önskar.
            Jag kan rekommendera Kenneth
          </note>
          <note>
            Kvist att än en gång läsa om det som står överst på s. 21 och
            grubbla på om detta verkligen är ett instrument som bör sättas
            i makthavarnas händer i goda och i onda tider.
          </note>
          <note type="speaker">
            Anf. 9 PER LAGER (mp):
          </note>
          <note>
            Fru talman! Det som jag tycker är viktigast i det här betänkandet
            handlar om de utsatta grupperna och hur de ska få en röst och
            om hur barnen ska kunna skyddas i den värld som blir alltmer kommersialiserad
            och framför allt hänsynslös gentemot barnen.
          </note>
          <note>
            Miljöpartiet har väckt både partimotioner och motioner tillsammans
            med andra partier, vilket redovisas i det här betänkandet.
          </note>
          <note>
            När det gäller yttrandefriheten har vi en motion som handlar
            om kunskapen om friheten och ansvaret vad gäller yttrandefriheten.
            Vi tycker att det här samhället måste få mycket mer av den varan.
            Vi måste öka kunskapen helt enkelt.
          </note>
          <note>
            Kenneth Kvist var inne på frågan om munkavlen i arbetslivet.
            Det är alldeles riktigt att här finns viktiga yttre och inre gränser
            för oss människor, det finns förbud och det finns rädslor. Det
            är oerhört viktigt att även det privata näringslivet ges sådana
            regler att människor inte behöver känna rädsla. Den ökade kunskap
            som vi kräver har blivit delvis tillgodosedd med den pågående
            utredning och den kampanj, Öppna Sverige, som kommer att koncentreras
            under våren. Vi ställer också upp på Demokratiutredningens förslag
            om att meddelarskyddet också ska gälla privatanställda.
          </note>
          <note>
            Sverige ligger långt framme i frågan internationellt sett. Men
            det finns gränser att dra, rimlighetsgränser, dvs. det medmänskliga
            ansvar som vi måste ta.
          </note>
          <note>
            Vi har ett stort problem framför oss med Internet och det våld,
            den rasism och den pornografi som utvecklas där. Det är en utveckling
            som går med en rasande fart och som är svår att styra. Många tycker
            att detta ska självregleras. EU har avsatt 25 miljoner euro under
            fyra år för att utveckla filtreringsverktygen, hot lines. Frågan
            är om det räcker. Jag har själv väckt en motion om en Internetombudsman.
            Jag menar att föräldrar och barn måste ha möjlighet att få det
            stöd och den hjälp som behövs för att framför allt barnen ska
            slippa utsättas för det som de är försvarslösa mot, nämligen det
            våld och den pornografi som härjar på nätet. Det gäller att kvalitetssäkra
            Internetanvändningen.
          </note>
          <note>
            Det finns utredningar på området som har blivit färdiga, t.ex.
            Offentlighets- och sekretesskommittén och Mediegrundlagsutredningen.
            Frågan är om vi kan hitta verktygen om vi inte inrättar en myndighet
            för detta. Det går så rasande fort att det gäller att hela tiden
            anpassa den lagstiftning som finns och att framför allt ligga
            före.
          </note>
          <note>
            En annan fråga i betänkandet gäller hets mot folkgrupp. Den frågan
            har en oerhört lång historia. Redan
          </note>
          <note>
            1984 var man inne på att homosexuella skulle ingå i det som kallas
            hets mot folkgrupp i lagstiftningen, dvs. att folk skulle kunna
            åtalas för hets mot homosexuella. Detta tog lång tid, och först
            i oktober 2000
          </note>
          <note>
            kom ett förslag från den utredning som kallas för
          </note>
          <note>
            Kommittén om straffansvar för organiserad brottslighet om att
            homosexuella ska ingå i brottsbalken 16
          </note>
          <note>
            kap. 8 §. Förslaget bereds nu i regeringen. Vi får väl utgå från
            att hets mot homosexuella, inbegripet bisexuella, transpersoner,
            kommer att ingå i lagstiftningen.
          </note>
          <note>
            Ewa Larsson och Birger Schlaug kommer att ta upp våldsskildringar
            och pornografisk reklam i enskilda anföranden. Jag går inte in
            på de områdena.
          </note>
          <note>
            Fru talman! Det här handlar i grund och botten om det mänskliga
            ansvaret och solidariteten med andra människor, att ge rimliga
            rättigheter åt alla människor. Men det är också fråga om att skydda
            barnen, som faktiskt är försvarslösa mot den vuxenvärld vi har
            skapat. De är försvarslösa mot alla de kränkningar de utsätts
            för. Därför är det viktigt att vi med allvar tittar på var vi
            kan sätta dessa rimliga gränser mot världen utanför.
          </note>
          <note>
            Anf. 10 BARBRO HIETALA NORD-
          </note>
          <note>
            LUND (s):
          </note>
          <note>
            Fru talman! Ja, KU9 är ett betänkande som rymmer många viktiga
            avvägningar och konflikter mellan angelägna mål. Yttrandefriheten
            och tryckfriheten tillhör, som har sagts så många gånger redan
            i kammaren, fundamenten i vårt samhälle. I en demokrati som vår
            ska försvaret och skyddet för dessa frågor vara starkt. Det har
            getts uttryck för det i debatten tidigare i dag.
          </note>
          <note>
            Betänkandet handlar om många motioner från de allmänna motionstiderna
            sedan tre år tillbaka, 1999
          </note>
          <note>
            och 2000 och en motion från 1998. Det är ett tiotal reservationer.
          </note>
          <note>
            Fru talman! Jag yrkar bifall till utskottets hemställan och avslag
            på samtliga motioner.
          </note>
          <note>
            Viktiga debatter under tidigare år i området yttrande- och tryckfriheten
            har handlat just om det som
          </note>
          <note>
            Per Lager talade om i sitt anförande, nämligen frågan om hets
            mot folkgrupp, hets mot homosexuella. Motionskraven har gällt
            förändringar i såväl brottsbalken som i grundlagen. Frågan har
            varit aktuell i 15 år.
          </note>
          <note>
            Riksdagen avslog ett par motioner i betänkandet från 1997, då
            med hänvisning till pågående utredningsarbete. I dag vet vi att
            Kommittén om straffansvar för organiserad brottslighet m.m. i
            sitt betänkande föreslår en utvidgning av bestämmelsen om hets
            mot folkgrupp, i det här fallet benämningen hets mot homosexuella.
            Frågorna inom det området har nu äntligen avancerat så långt,
            och beredningsarbetet är i full gång. Med det kan utskottet avstyrka
            motionerna i det här betänkandet.
          </note>
          <note>
            1999 års författningsutredning har att ta ställning till frågorna
            om stärkt grundlagsskydd för utsatta grupper. Det arbetet är inne
            i sitt slutskede nu.
          </note>
          <note>
            Fru talman! Jag ska ge några korta kommentarer till några av
            reservationerna.
          </note>
          <note>
            Den första är en vänsterreservation om information och yttrandefrihet.
            Det är en fråga som Kenneth
          </note>
          <note>
            Kvist uppehöll sig vid. Den är viktig och angelägen.
          </note>
          <note>
            Jag är den första att instämma i det som Kenneth
          </note>
          <note>
            Kvist sade, nämligen att munkavleriet måste bort.
          </note>
          <note>
            Regeringen arbetar kraftfullt med just den frågan.
          </note>
          <note>
            Kampanjen Öppna Sverige, som vi hänvisar till i betänkandet,
            har ju precis det syftet, nämligen att öka kunskapen och medvetenheten
            bland anställda och chefer i frågan. Kampanjen är brett upplagd,
            stat och landsting, som är stora arbetsgivare, och organisationer
            ska stimuleras till diskussion och kunskapsspridning. Kunskap
            om den svenska offentlighetslagstiftningen ska nå ut på arbetsplatserna,
            ut bland medborgarna. Arbetet leds av ett offentlighetsråd. Dessutom
            har en särskild utredare getts i uppdrag att se över yttrande-
            och meddelarfriheten för anställda med verksamheter med anknytning
            till det allmänna. Utredningstiden i frågan löper ut den 1 maj
            i år.
          </note>
          <note>
            Jag kan verifiera att Demokratiutredningens förslag, som har
            varit ute på bred remissbehandling, dessutom bereds i Regeringskansliet.
            I de diskussioner jag har varit med i på några ställen har frågan
            om anställdas yttrandefrihet väckt stort engagemang bland deltagarna.
            Jag utgår från att de hundratals remissvar som nu bereds kommer
            att få genomslag.
          </note>
          <note>
            Den frågan vill vi återkomma till.
          </note>
          <note>
            I övrigt känns det lite grann som att den här reservationen från
            Vänsterpartiet är att slå in öppna dörrar, därför att vi är helt
            överens om uppslutningen omkring och nödvändigheten av det här
            arbetet.
          </note>
          <note>
            Centerpartiet anför i sin reservation om yttrandefrihet och nya
            medier att det fria ordet inte är skyddat på individuell nivå
            i yttrandefrihets- och tryckfrihetsgrundlagarna. Reservationen
            mynnar ut i att Offentlighets- och sekretesskommittén ska ges
            tilläggsdirektiv. Såvitt jag vet har den kommittén nu avslutat
            sitt arbete, eller är alldeles i slutet av sitt arbete.
          </note>
          <note>
            Mediegrundlagsutredningen har haft uppdraget att analysera behovet
            av och förutsättningarna för en mer teknikoberoende grundlagsreglering
            av yttrandefriheten. Det behövs säkerligen. Det har gått några
            år nu sedan 1992 då den trädde i kraft, och vi vet hur medier
            och teknik utvecklas i rasande fart i vårt samhälle.
          </note>
          <note>
            Frågan om våldsskildringar tas upp i flera motioner och i två
            reservationer. Konstitutionsutskottet beskriver i KU9 ganska utförligt
            den lagstiftning och de bestämmelser som kringgärdar de här frågorna.
            I
          </note>
          <note>
            betänkandet redogörs också för Våldsskildringsrådets och Nordicoms
            arbete. Det handlar om kunskapsspridning, forskning, information
            och rådgivning.
          </note>
          <note>
            Europeiska unionens råds rekommendationer med inriktningen att
            följa branschens arbete med självreglering pågår för fullt.
          </note>
          <note>
            Nu liksom vid tidigare behandling av våldsskildringsfrågorna
            uttalar vi att medievåldet ska angripas genom i första hand information
            och frivilliga åtgärder och naturligtvis också genom lagstiftning.
            Censuråtgärder finns. Vi har alltså obligatorisk förhandsgranskning
            av videogram i dag.
          </note>
          <note>
            Den här frågan är en avvägningsfråga, som gör att vi inte heller
            nu är beredda att avskaffa den s.k. förhandscensuren, vuxencensuren.
            Precis som Bo Könberg sade har utskottet i detta betänkande och
            i ett tidigare betänkande yttrat att sannolikt har vuxencensuren
            en återhållande effekt. Det är klart att vi gör antaganden och
            har fromma förhoppningar - vad vet jag - men det är i alla fall
            en markering från samhällets sida att den utveckling som vi ser
            är väldigt oroande. Vi har inte funnit skäl att göra någon förändring
            nu.
          </note>
          <note>
            Vi har också i vår text i ett betänkande - jag minns inte om
            det var i år eller i ett tidigare betänkande - uttryckt att utskottet
            har förståelse för diskussionen omkring vuxencensuren men inte
            har funnit skäl att göra någon förändring.
          </note>
          <note>
            Vi avstyrker också förslaget till en lagstiftning om en 18-årsgräns
            och obligatorisk granskning av samtliga videogram, som Miljöpartiet
            har anfört i en reservation.
          </note>
          <note>
            I fråga om etableringsfriheten har vi, som har sagts, hänvisat
            till den beredning som pågår i departementet om Mediekoncentrationsutredningens
            förslag. Den frågan är jag också inställd på att kritiskt följa
            och delta i debatten om. Där är det också en avvägning mellan
            mål och medel. När propositionen föreligger lär vi få återkomma
            till en ordentlig diskussion om det. Vi är överens om att ett
            fritt meningsutbyte och en allsidig belysning är det grundläggande
            i ett demokratiskt samhälle.
          </note>
          <note>
            Fru talman! Frågan om kriminalisering av anspelningspornografi
            har diskuterats och behandlats, inte minst med anledning av Barnpornografiutredningens
            förslag. Riksdagen har också senare behandlat motioner om bl.a.
            kvinnoförnedrande pornografi och i övrigt lagändringar och diskussioner
            som gäller yrkanden om pornografisk reklam.
          </note>
          <note>
            Utskottet framhåller opinionsbildningens betydelse. Det har vi
            nu gjort i ett par betänkanden i den här frågan. Naturligtvis
            ska samhället på olika sätt motverka exploaterande och kommersiell
            pornografi.
          </note>
          <note>
            Alla samhällsmedborgare liksom samhällsföreträdare spelar en
            viktig roll när det gäller attitydpåverkan.
          </note>
          <note>
            Flera utredningsarbeten pågår, och beredningsarbete pågår på
            departementet. Den här frågan lär likaså komma att bli ordentligt
            penetrerad.
          </note>
          <note>
            Skyddet för barnen och de unga mot olämpligt programinnehåll
            i radio och TV utreds.
          </note>
          <note>
            En översyn och precisering av granskningslagens censurkriterier
            av vad som är förråande sexuell skildring lämnades i november
            till kulturministern och bereds nu. Här vet vi alla vilken debatt
            som ägde rum i samhället med anledning av dokumentärfilmen
          </note>
          <note>
            Shocking truth.
          </note>
          <note>
            Sexualbrottskommitténs betänkande kommer också strax att beredas.
          </note>
          <note>
            Ni som har deltagit i debatten genom åren hör att argumentationen
            såväl för som emot blir väldigt mycket av en upprepning. Det gäller
            också texten i betänkandet.
          </note>
          <note>
            Fru talman! Vid utskottets behandling av betänkandet kunde man
            konstatera att det pågår oerhört mycket arbete just nu omkring
            det här frågekomplexet och de här frågeområdena. Debatten kommer
            alltså att fortsätta, vilket jag tycker är oerhört bra.
          </note>
          <note type="speaker">
            Anf. 11 KENNETH KVIST (v) replik:
          </note>
          <note>
            Fru talman! Det är utomordentligt glädjande med de tydliga och
            klara markeringar mot "munkavleriet"
          </note>
          <note>
            som Barbro Hietala Nordlund gör i dag. Det är mycket bra.
          </note>
          <note>
            Däremot delar jag naturligtvis inte värderingen att vi i reservationerna
            slår in öppna dörrar. Man kan då säga att det är ett uttryck,
            eftersom det pågår utredningsarbete och saker bör avvaktas eller
            att kampanjen Öppna Sverige lanserades för riksdagen i en budgetproposition
            som Barbro Hietala Nordlund och jag gemensamt står bakom. Men
            faktum är att vi genom reservationerna snarare vill fylla rummet
            med debatt om den här utomordentligt viktiga frågan, för att just
            pressa på i samma riktning som flera andra initiativ, nämligen
            att vi ska säkerställa offentlighetsprincip, meddelarrätt och
            yttrandefrihet på våra arbetsplatser.
          </note>
          <note>
            Det är det som det är utomordentligt viktigt att göra.
          </note>
          <note>
            Vi kommer att med kraft följa det här, om vi kan göra det gemensamt
            för att vrida sakerna åt rätt håll.
          </note>
          <note>
            Det är inte bara bra initiativ som ska tas i den teoretiska sfären,
            utan det ska ske verkliga förändringar i det faktiska livet. Innan
            dess är det inte vid något tillfälle att slå in öppna dörrar när
            man tar upp de här frågorna, utan det är att ta kamp med den verklighet
            som finns för många människor och som skrämmer dem till tystnad
            på deras jobb.
          </note>
          <note>
            Anf. 12 BARBRO HIETALA NORD-
          </note>
          <note>
            LUND (s) replik:
          </note>
          <note>
            Fru talman! Jag respekterar den markering som
          </note>
          <note>
            Kenneth Kvist och Centerpartiet vill göra i det här avseendet.
            Jag kommer också att delta i den debatten och i det arbetet, därför
            att det är ett absolut omistligt värde i varje demokratiskt samhälle
            att vi har medborgare som är frimodiga och har civilkurage och
            som i det också har samhällets och lagstiftningens stöd. Jag tror
            att Kenneth Kvist och jag är oerhört överens om det.
          </note>
          <note type="speaker">
            Anf. 13 KENNETH KVIST (v) replik:
          </note>
          <note>
            Fru talman! Det är glädjande om så är fallet. Då ska vi med gemensamma
            krafter också se till att den faktiska verkligheten ändrar sig.
            Centerpartiet får gärna också vara med, men jag representerar
            Vänsterpartiet. Det var väl en felsägning i hastigheten.
          </note>
          <note>
            Anf. 14 BARBRO HIETALA NORD-
          </note>
          <note>
            LUND (s) replik:
          </note>
          <note>
            Fru talman! Jag ber om ursäkt för felsägningen.
          </note>
          <note>
            Jag brukar alltid lyckas klämma in någon felsägning i mina anföranden.
            Jag har övat på att inte säga fel namn, men nu blev det fel parti.
            Jag ber om ursäkt för det.
          </note>
          <note type="speaker">
            Anf. 15 BO KÖNBERG (fp) replik:
          </note>
          <note>
            Fru talman! Barbro Hietala Nordlund kommenterade bl.a. de två
            områden som jag hade uppe i mitt inledningsanförande. Det ena
            gällde förhandscensuren av film, det andra frågan om etableringsfriheten
            för medier.
          </note>
          <note>
            Vad gäller förhandscensuren konstaterade Barbro
          </note>
          <note>
            Hietala Nordlund att det som har framförts som det enda skälet
            från konstitutionsutskottets övriga partier för att vara för att
            behålla den enda förhandscensur vi har i vårt land kanske var
            fromma förhoppningar. Jag upprepar citatet en gång till: "sannolikt
            en viss återhållande effekt..."
          </note>
          <note>
            Uttalandet att det kanske är en är en from förhoppning ligger
            det mycket i. Den fråga som förbryllar mig är närmast att man
            för något så allvarligt som att ha förhandscensur i ett land inte
            har starkare skäl än något som liknar en from förhoppning.
          </note>
          <note>
            Man kan säga, om man ser tillbaka på yttrandeoch tryckfrihetens
            historia, att de som var motståndare till yttrandefrihet och tryckfrihet
            i andra medier på
          </note>
          <note>
            Karl XIV Johans tid eller under enväldet dessförinnan i någon
            mening hade skäl som det i alla fall var någon substans i. Vi
            liberaler har förstås jämt varit emot dem, men det fanns åtminstone
            någon substans i det som makthavarna och de som var för inskränkningar
            ville ha.
          </note>
          <note>
            Men att år efter år, mot givna utredningsförslag under 90-talet,
            behålla en förhandscensur för vuxna som en from förhoppning är
            för vår del en konstig avvägning. Det är ju ett betänkande som
            handlar om yttrandefrihet och tryckfrihet.
          </note>
          <note>
            Vad det gäller etableringsfriheten tycker jag att det är utmärkt
            att även Barbro i likhet med Kenneth
          </note>
          <note>
            Kvist lovar att kritiskt följa det förslag om inskränkningar
            i etableringsfriheten som regeringen har utlovat till hösten.
            Jag tror, fru talman, att den kritiska hållningen väl kommer att
            behövas med tanke på den inställning som landets kulturminister
            har till denna typ av frågor, som rör yttrandefrihet och tryckfrihet.
          </note>
          <note>
            Jag ser fram emot Barbros och andras kritiska hållning till regeringens
            proposition i höst.
          </note>
          <note>
            Anf. 16 BARBRO HIETALA NORD-
          </note>
          <note>
            LUND (s) replik:
          </note>
          <note>
            Fru talman! Först vill jag kommentera det som Bo
          </note>
          <note>
            Könberg anmärker på. Han säger att vi bara hyser en from förhoppning.
            Det är inte hela sanningen.
          </note>
          <note>
            Jag uttalar mig inte tvärsäkert om vuxencensuren därför att jag
            tror att varken Bo Könberg eller jag vet så säkert vad den har
            för betydelse. Sedan kan man ha ideologiska och andra skäl för
            att vilja slopa den. Jag tror att det är klokt att inta ett lite
            tveksamt förhållningssätt till den, men jag är också övertygad
            om grunden för vårt ställningstagande, som ju är att vuxencensuren
            inte tycks ha spelat ut sin roll. Utvecklingen har gått mot ökade
            våldstendenser. Spekulationsvåldet förefaller bli grövre och grövre.
            Det vore fel signal att nu, när samhällsutvecklingen är inne i
            ett sådant skede som den tycks vara, slopa vuxencensuren.
          </note>
          <note>
            Jag tror att vi är många som ska följa utvecklingen och kanske
            också bedriva lite kunskapsinhämtning när det gäller vad det kan
            betyda.
          </note>
          <note>
            Vi är övertygade i dag om att vi som verkligheten ser ut har
            skäl att inte ge någon annan signal.
          </note>
          <note type="speaker">
            Anf. 17 BO KÖNBERG (fp) replik:
          </note>
          <note>
            Fru talman! Det förslag som utredningen lade fram i början på
            90-talet - det är samma förslag som vi från Folkpartiet liberalerna
            har hävdat - har varit en kombination av att ta bort den sista
            förhandscensuren i vårt land och införa någonting som vi inte
            har i dag, nämligen 18-årsgräns. Det skulle förstås innebära att
            man ser till att det är vuxencensuren som tas bort. Vi accepterar
            och föreslår - utredningen gjorde också det - att man har kvar
            censuren för barn och ungdomar.
          </note>
          <note>
            Man kan också tänka sig att åldersgränsen för en del filmer som
            i dag släpps igenom för yngre ungdomar skulle kunna höjas om man
            får en 18-årsgräns.
          </note>
          <note>
            Nu står filmcensorerna inför att antingen införa hel censur eller
            släppa den för alla som har fyllt 15 år.
          </note>
          <note>
            Jag kommer inte längre i dag, gissar jag, i denna debatt och
            vad gäller denna votering. Jag hoppas att
          </note>
          <note>
            Barbro och andra grubblar vidare på den frågan och inte bara
            slentrianmässigt en gång om året i KU upprepar att det sannolikt
            kanske finns en viss återhållande effekt, utan förhoppningsvis
            kommer vidare.
          </note>
          <note>
            Anf. 18 BARBRO HIETALA NORD-
          </note>
          <note>
            LUND (s) replik:
          </note>
          <note>
            Fru talman! Vad beträffar slentrianmässigt upprepande av argument
            vill jag säga att det kan stå för såväl Bo Könbergs parti och
            dess företrädare som för mig.
          </note>
          <note>
            Det ni anför om en 18-årsgräns innebär att vi får ytterligare
            en åldersgräns till de tre övriga åldersgränser som vi har. Vi
            har tidigare uttryckt, och jag gör det återigen, att det förefaller
            lite omständligt och dessutom arbetskrävande. Jag tycker inte
            att det är något starkt argument.
          </note>
          <note type="speaker">
            Anf. 19 EWA LARSSON (mp):
          </note>
          <note>
            Fru talman! Jag vill börja med att yrka bifall till reservation
            5 under mom. 12.
          </note>
          <note>
            Vi talar mycket om den frivilliga sanering som vi vill verka
            för, så att mediebolag skärper sig. Hittills har denna frivillighet
            inte verkat fungera speciellt bra, eftersom våldet i medierna
            ökar hela tiden. Det verkar snarare så att det hela tiden fungerar
            åt andra hållet.
          </note>
          <note>
            Det blir alltfler våldsamma medieinslag som barn och ungdomar
            tittar på.
          </note>
          <note>
            Vi pratar om förhandsgranskning och åldersgränser. Vi tycker
            också från Miljöpartiets sida att man kan höja åldersgränsen till
            18 år. Vi tycker att det är väldigt viktigt att behålla förhandsgranskningen
            för barn och ungdomar, så att vi också kan sätta riktiga åldersgränser
            för barn och ungdomar.
          </note>
          <note>
            Det kanske också finns skäl att fundera över hur åldersgränserna
            sätts i dag. Om det är en sjuårsgräns menar man att barn under
            sju år kan lida allvarlig psykisk skada om de ser på filmen. Det
            kanske inte riktigt har gått in hos föräldrar att det är just
            ordet allvarlig psykisk skada som gäller, för då skulle man nog,
            om barnet var sju eller åtta år, fundera på var i utvecklingen
            barnet befinner sig. Sju år är icke en statisk ålder. Alla barn
            är inte lika vid sju år.
          </note>
          <note>
            När Folkpartiet resonerar om att höja åldersgränsen borde man
            också tänka på en annan sak. Det är det som Barnbarometern har
            tagit fram nu, dvs. att barn mellan 3 och 8 år umgås i 2 timmar
            och 42 minuter per dag med olika former av massmedier.
          </note>
          <note>
            Vad vi vet i dag är att barn dricker mer cocacola än mjölk. Det
            är inte för att det är nyttigare eller för att föräldrar har bestämt
            att det är nyttigare, utan det är för att reklam fungerar. Det
            är för att TV 3 och
          </note>
          <note>
            Kanal 5 som inte sänder från Sverige och har rätt att sända reklam
            riktad till barn har en massiv kampanj för cocacola. Numera vet
            vi alla att även jultomten dricker cocacola.
          </note>
          <note>
            Det är klart att barn påverkas. Barn påverkas mer än vad vi äldre
            gör. De starkaste spåren under en människas livscykel sätts kanske
            innan hon är fem år.
          </note>
          <note>
            Då är det också självklart, Bo Könberg, att barn påverkas av
            våld på film och video.
          </note>
          <note>
            Här, fru talman, skulle jag önska att vår kulturminister vågade
            vara lite tuffare i debatten om våld i medierna. I USA vågar man
            vara tuffare. I USA finns det presidentkandidater som går ut och
            säger att de går till val på att skärpa en frivillig sanering.
            Då är det inte lite ljummet som i Sverige, där frivilligheten
            bara resulterar i att det blir mer och mer våld. Då handlar det
            om att dra in licenser och om hot om politiska överrockar.
          </note>
          <note>
            Det vågar inte vår kulturminister göra. Skulle hon prata om politiska
            överrockar vet i sjutton hur medierna skulle hantera henne. Sådant
            kan man inte göra i
          </note>
          <note>
            Sverige. Sådant kan man göra i USA.
          </note>
          <note>
            Men där har också utvecklingen gått mycket längre. Där finns
            det skyltar på vägen som säger så här:
          </note>
          <note>
            Skjut inte från vägen. Den utvecklingen vill vi inte ha i Sverige,
            men mängden illegala vapen ökar. Även barn har lätt att få tag
            på och använda dessa vapen.
          </note>
          <note>
            Samtidigt som jag i den allmänpolitiska debatten i förra veckan
            stod och talade om medieutvecklingen och den våldsamma utveckling
            som jag inte vill ha i
          </note>
          <note>
            Sverige så skedde ett mord i Bromma gymnasium i
          </note>
          <note>
            Stockholm. Den typen av rituella mord finns att hämta från filmer.
          </note>
          <note>
            Fru talman! Enligt Barnbarometern har TV-
          </note>
          <note>
            tittandet för barn i åldern 3-8 år inte ökat. Nivån är densamma.
            Men tittandet på videofilmer har ökat.
          </note>
          <note>
            Därför vill vi i Miljöpartiet också ha förhandsgranskning av
            och en åldersgräns på videogram. Det upplever vi som något positivt.
            Och vi vet att föräldrar känner trygghet när de det anges en åldersgräns.
            På videogram som hyrs ut för enskilt tittande behövs inte någon
            form av förhandsgranskning och där har föräldrar inte möjlighet
            att veta för vilken ålder filmen är avsedd, om de inte ser igenom
            hela utbudet själva, och det kanske inte alla föräldrar gör.
          </note>
          <note>
            Fru talman! Jag skulle också vilja säga några ord om anspelningspornografi
            och yrka bifall till reservation 7 under mom. 13. Vi vet att Sexualbrottskommittén
            som kommer att lägga fram sitt betänkande under våren kommer att
            föreslå att barn i åldern 15-
          </note>
          <note>
            18 år inte längre ska kunna få posera i sexuella och utmanande
            sammanhang. Men det sexuella och reklamen går ibland hand i hand.
            Och här tycker vi från
          </note>
          <note>
            Miljöpartiets sida att man borde kunna komma åt anspelningspornografin,
            dvs. där vuxna människor beter sig och klär sig så att de ska
            se ut som barn. Här säger man från svensk sida att det inte går
            att avgränsa och kriminalisera. Det är för svårt. I Norge är det
            inte för svårt. I Norge har man infört en lagstiftning och kan
            på så sätt hålla ögat på gränsen mellan pornografiska bilder och
            reklam som i dag alltmer har kommit att likna varandra.
          </note>
          <note>
            Till sist vill jag säga något om mediekunskap till alla lärare,
            inte endast till lärare i bild och form. Det är någonting som
            vi har drivit länge. Och innan Miljöpartiet fanns i riksdagen
            så fanns det andra partier som drev den frågan. Men trots det,
            och trots att en utredning precis har lagts fram, så har vi inte
            nått dit, trots att alla barn i åldern 3-8 år umgås minst 2 timmar
            och 42 minuter per dag med någon form av medier har vi inte nått
            dit att alla lärare får mediekunskap, så att de kan hjälpa våra
            barn och unga att tolka sin omvärld. För ni vet väl att föräldrar
            talar allt färre minuter per dag med sina små.
          </note>
          <note>
            Anf. 20 BARBRO HIETALA NORD-
          </note>
          <note>
            LUND (s) replik:
          </note>
          <note>
            Fru talman! Jag tycker faktiskt att Ewa Larssons kritik mot kulturministern
            i detta avseende är orättvis, därför att det är väl känt hur hon
            har skjutit ut hakan i debatten. Hon tog ju också ett initiativ
            för att se över censurkriterierna, där skyddet för barn är så
            centralt.
          </note>
          <note>
            Jag vill kortfattat kommentera det som Ewa Larsson sade om vad
            man har gjort i USA. Som Ewa
          </note>
          <note>
            Larsson sade är det mycket annat som man gör i USA
          </note>
          <note>
            som vi definitivt inte vill göra här. Men vad vi vill göra här
            vill jag slå ett slag för med anledning av en debatt som kommer
            att föras här i kammaren senare i dag och som handlar om regeringens
            skrivelse Barn här och nu - Redogörelse för barnpolitiken i Sverige.
          </note>
          <note>
            Där finns ett kapitel som handlar om skyddet av barn från skadligt
            innehåll i medierna och som beskriver vad Sverige vill göra under
            ordförandeåret i form av seminarier, hur man samarbetar inom EU
            för att finna råd och rekommendationer för att komma åt det, allt
            detta i syfte att skydda barnen. Jag är glad att jag fick ta detta
            tillfälle att nämna någonting om den debatt som följer senare
            i dag och där denna fråga också uppmärksammas.
          </note>
          <note type="speaker">
            Anf. 21 EWA LARSSON (mp) replik:
          </note>
          <note>
            Fru talman! Det var två saker som togs upp här.
          </note>
          <note>
            Den ena handlade om de utredningar som kulturministern tillsatte
            efter det att Miljöpartiet tog initiativet till att visa filmen
            Shocking truth och initiativet till en debatt här i kammaren om
            det grova sexuella våldet.
          </note>
          <note>
            Och här finns ett förslag från utredaren om att det också ska
            bli kriminellt att visa kränkningar av kvinnan. Och det kommer
            självklart vi i Miljöpartiet att yrka bifall till och hoppas att
            fler partier gör det här i kammaren, även Folkpartiet.
          </note>
          <note>
            Den andra handlade om det allmänna våldet och det lite mer subtila
            sexuella våldet i vanliga spelfilmer och i videogram. Vi vill
            att kulturministern ska våga stå på sig i den frågan också. Vi
            säger det här från Miljöpartiets sida. Det innebär ett stöd till
            kulturministern att stå på sig. Vi finns bakom henne och lovar
            att backa upp henne. Vi vill nämligen inte ha en fortsatt utveckling
            mot USA. Socialdemokraterna måste ändå erkänna att trots alla
            goda ord och, som sades här, penetreringar, vilket för övrigt
            är ett sexuellt ord för mig, så måste man ju komma till resultat
            och beslut här i kammaren. Man kan ju inte bara prata och skriva
            trevliga ord.
          </note>
          <note>
            Anf. 22 BARBRO HIETALA NORD-
          </note>
          <note>
            LUND (s) replik:
          </note>
          <note>
            Fru talman! Vi är helt överens om att bara trevliga ord inte
            räcker. Det behövs åtgärder av olika slag, bl.a. lagstiftning.
          </note>
          <note>
            Jag skulle vilja ta upp en annan sak. Jag minns när vi hade debatt
            om den här frågan för ett par år sedan, då vi diskuterade olaga
            våldsskildring. Jag tror att
          </note>
          <note>
            Ewa Larsson då sade ungefär följande: När vi riksdagsledamöter
            ser och hör måste vi också påtala och väcka opinion och rikta
            oss till Granskningsnämnden.
          </note>
          <note>
            Det är ett ansvar som alla har.
          </note>
          <note>
            Ungefär så föll Ewa Larssons ord. Detta faktum kvarstår i dag,
            att det ansvaret har vi, det uppdraget har vi, och det har vi
            gemensamt.
          </note>
          <note type="speaker">
            Anf. 23 EWA LARSSON (mp) replik:
          </note>
          <note>
            Fru talman! Jag sade också att många människor som i dag ser
            på TV tror att det finns någon form av automatisk trygghet på
            grund av att vi har en granskningsnämnd. Men så är det inte. Det
            vilar på varje enskild individ att själv slå larm till Granskningsnämnden.
            Det tycker jag är fel.
          </note>
          <note>
            Från Miljöpartiets sida skulle vi vilja se något annat. Vi skulle
            vilja se ett våldsskildringsråd, en biografbyrå, en granskningsnämnd,
            ett TV-verk som var en enhet och som hade riktiga resurser och
            någonting att sätta emot - det skulle kosta att bryta mot de lagar
            som vi faktiskt har - och som gick in mera självmant, så att inte
            allmänheten hela tiden skulle behöva göra anmälningar. Men det
            kan vi återkomma till i ett annat sammanhang.
          </note>
          <note type="speaker">
            Anf. 24 BIRGER SCHLAUG (mp):
          </note>
          <note>
            Fru talman! Ni som lyssnar där uppe och här nere!
          </note>
          <note>
            Detta betänkande handlar om yttrandefrihet och tryckfrihetsfrågor.
            Det är lite fascinerande ur ett ideologiskt perspektiv att konstatera
            att det finns något rödgrönt bälte här och i andra länder som
            försvarar den reella mångfalden, medan det finns ett liberalt
            bälte som accepterar reell koncentration inom medierna, vilket
            egentligen är ganska fascinerande. Ideologiskt borde det åtminstone
            för socialister vara tvärtom, att värna enfalden, och för liberaler
            att värna mångfalden. Men i realiteten är det tvärtom, vilket
            förvånar mig ibland, särskilt när jag hör dagens folkpartister
            tala.
          </note>
          <note>
            Den här debatten föranleder mig att gå tillbaka till en av liberalismens
            stora män, John Stuart Mill, någon som man kan lära sig väldigt
            mycket av för att förstå vikten av frihet - frihet att tänka,
            frihet att tala, frihet att skriva. Ett av Mills huvudargument
            för yttrandefrihet var att många idéer aldrig kommer fram om ingen
            får yttra dem. Hur galna idéerna än kan tyckas vara kan de innehålla
            något korn av verkligt geniala tankar som kan föra samhället framåt.
            Nya idéer är helt enkelt en förutsättning för framsteg.
          </note>
          <note>
            I kommunistiska, nationalsocialistiska eller fascistiska stater
            har just maktens rädsla för idéer varit det främsta skälet till
            att säga nej till yttranhefrihet, något som innebär förstelning
            och till slut en brutal terror mot den egna befolkningen för att
            försöka försvara den stagnerade och likriktade samhällsutvecklingen.
          </note>
          <note>
            I vårt land, i demokratin Sverige, sprider sig tystnaden på arbetsplatser.
            Det som i vårt land uppfattas som en grundbult för demokratin,
            meddelarfrihet och offentlighetsprincipen, ifrågasätts alltmer
            öppet och alltmer hysteriskt inom EU. Det vi uppfattar i vårt
            land med den historia vi har som effektivt i samhället, nämligen
            meddelarfrihet, uppfattas inom EU-kulturen som ett hot mot effektiviteten.
          </note>
          <note>
            Det John Stuart Mill talade om var främst individens frihet,
            individens frihet att tänka, tala och yttra sig på olika sätt,
            inte i första hand företags, reklambyråers eller transnationella
            kommersiella intressens frihet. Det var individens frihet, individens
            rätt att yttra sig, individens rätt att skriva, individens rätt
            att tala och tänka fritt.
          </note>
          <note>
            Jag är inte alldeles övertygad om att John Stuart
          </note>
          <note>
            Mill skulle anse att det låg inom yttrandefrihetens ram att acceptera
            t.ex. TV- spel som går ut på att våldta så många kvinnor som möjligt
            så fort som möjligt. Jag tror inte det. Rätta mig om jag har fel,
            Bo
          </note>
          <note>
            Könberg. Även John Stuart Mill menade att det måste finnas spelregler
            också när det gäller yttrandefriheten, det är någonting som man
            ofta glömmer från liberalt håll i dag. Jag anser att det är viktigt
            att ha det klart för sig.
          </note>
          <note>
            Många i dag, en majoritet, anser att det är helt rimligt och
            förenligt med den yttrandefrihet som hör hemma i ett demokratiskt
            samhälle att t.ex. förbjuda reklam för tobak, sprit eller narkotika.
            Det uppfattas som ganska naturligt av en majoritet här. Vi i Miljöpartiet
            vill vidga det här till att även gälla pornografisk reklam. Jag
            vill betona att vi inte se denna spelregel som vi vill införa
            som ett självändamål eller argumenterar inte för detta i moralistiska
            former. Det är upp till varje vuxen individ att själv under förutsättning
            att ingen skadas eller kränks vare sig i produktionen eller i
            konsumtionen ha en egen attityd till pornografi. Det är inte det
            jag diskuterar. Jag vill diskutera här mansrollen som en del av
            jämställdheten och därmed som en del av demokratin. Jag vill betona
            att frågan om kvinnomisshandel, våldtäkter, sexuellt påtvingat
            våld, sexslaveri och handel med prostituerade över gränserna inte
            är någon kvinnofråga, inte heller i första hand något kvinnoproblem,
            utan det är ett mansproblem.
          </note>
          <note>
            Det är oerhört viktigt att vi som män och pappor engagerar oss
            och inte tystnar eller flinar när de här frågorna blir aktuella,
            som så ofta sker i grabbiga sällskap. Vi män måste reagera väldigt
            kraftigt när vi ser t.ex. porrbilar som rullar omkring på Stockholms
            gator. De bidrar nämligen till att skapa en norm som innebär att
            kvinnokroppen är en handelsvara. Det skändar dessutom mina barn,
            mina döttrar, som sitter i andra bilar och ser det.
          </note>
          <note>
            Det är vi män som måste reagera när män i den svenska kultureliten
            uttalar att de tänder på 13-åringar och att alla män egentligen
            tänder på 13-åringar.
          </note>
          <note>
            Därmed bidrar denna kulturelit till att göra anspelningspornografi
            till något acceptabelt, som i sin tur legitimerar barnpornografin.
            Det är vi män som måste reagera när pornografiska reklam används
            som en del i masskommunikationssamhället, för denna reklam bidrar
            till att fördjupa de taskiga, mentala och fysiska könsroller som
            fortfarande existerar, trots all debatt, all upplysning, all information
            och alla vackra betänkanden, alla vackra inkonsekventa beslut
            som fattas i denna kammare.
          </note>
          <note>
            Vi måste sätta frågan om pornografisk reklam i ett bredare sammanhang.
            Veckotidningar som konsumeras av många tonårstjejer följer ett
            mönster med budskapet att du inte duger som du är, du måste göras
            om. Man matas också förskräckande ofta med budskapet att vara
            kvinna är detsamma som att alltid vara sexuellt tillgänglig.
          </note>
          <note>
            Då pornografisk reklam förmedlar en snedvriden bild av både mäns
            och kvinnors sexualitet, motverkar jämställdhet och driver in
            i en gråzon i vilken pojkar och män kan hitta en legitimitet i
            kvinnoförakt, våld mot kvinnor och att kvinnor kan vara en handelsvara
            legitimerar det, om inte alltid acceptans, så åtminstone tystnad.
            Varför är män så tysta när sexslaveri, kvinnomisshandel och våldspornografi
            debatteras?
          </note>
          <note>
            Varför tiger så många män när kvinnoförnedrande skämt och lumparjargong
            överlever långt in i medelåldern? Det är i detta perspektiv, just
            i detta perspektiv som vi har lagt vår reservation 8. Jag är uppriktigt
            förvånad att vi i Miljöpartiet är ensamma om att stödja den reservationen.
          </note>
          <note>
            För att provocera lite skulle jag vilja ställa några frågor.
            Är det av avsaknaden av moralism i vår reservation som gör att
            Kristdemokraterna inte stöder den?
          </note>
          <note>
            Är det möjligtvis därför att problemet skulle kunna uppfattas
            bara som ett storstadsproblem som Centerpartiet inte stöder den?
            Är det därför att kravet inte kommer från regeringen som de socialdemokratiska
            kvinnorna, som ofta är aktiva i det socialdemokratiska kvinnoförbundet,
            inte stöder den? Mig veterligen har jag och många andra miljöpartister
            stått på samma sida tillsammans med vänsterpartister och socialdemokratiska
            kvinnor och propagerat för detta ute i verkligheten. Sedan kommer
            vi hit till kammaren, och då är det inget stöd. Sida vid sida
            har vi stått t.o.m.
          </note>
          <note>
            med folkpartister i denna fråga ute i verkligheten, men inte
            här.
          </note>
          <note>
            Min fråga är: Varför?
          </note>
          <note type="speaker">
            Anf. 25 BO KÖNBERG (fp) replik:
          </note>
          <note>
            Fru talman! Ärendet är i dag yttrande- och tryckfrihetsfrågor.
            Själva orden har hyllats många gånger under dagens debatt. Även
            ett par personer har hyllats. Jag har hört en företrädare för
            f.d. kommunistpartiet hylla Lars Johan Hierta. Jag har nu fått
            höra en företrädare för Miljöpartiet hylla John Stuart Mill.
          </note>
          <note>
            För en gammal liberal känns det förstås bra.
          </note>
          <note>
            John Stuart Mill var väl mest känd för två saker.
          </note>
          <note>
            Den ena var ett fullständigt kompromisslöst försvar för friheten,
            yttrandefriheten, för att nya tankar och idéer skulle få komma
            fram. Han var också en av de första förkämparna för jämställdhet
            mellan män och kvinnor.
          </note>
          <note>
            Nu åberopar Birger Schlaug John Stuart Mill emot mig som företrädare
            för Sveriges liberala parti i denna kammare. På något vis skulle
            det handla om att jag skulle vara mot att nya idéer skulle komma
            fram, medan Birger Schlaug i skön förening med John
          </note>
          <note>
            Stuart Mill var för det. Det är inte lätt att inse vad det handlar
            om, men jag tror att det handlar om att han åsyftar risken för
            att en mediekoncentration leder till att nya idéer inte kommer
            fram. Den risken kan vi förvisso diskutera. Men vad jag försökte
            säga i denna kammare - jag vet att Birger Schlaug var närvarande
            nyss när jag gjorde det - var: Är det inte ett väldigt farligt
            medel som man anvisar om man pekar på att en statlig ny kontroll,
            en inskränkning av tryckfrihetsgrundlagarna ska göras som ska
            leda fram till denna ökade frihet? Ingen av oss kan svära på vad
          </note>
          <note>
            John Stuart Mill skulle ha sagt om han levt i dag, men jag skulle
            vara ganska förvånad att finna honom på
          </note>
          <note>
            Birger Schlaugs sida och inte på min.
          </note>
          <note>
            Sedan har Birger Schlaug ett engagerat anförande vad gäller kvinnoförnedring
            av olika slag, alltifrån de allra värsta formerna till dåliga
            skämt och dålig jargong. Vad vi diskuterar under den här punkten,
            fru talman, är vilka lagar vi ska ha. Då är det bara att konstatera
            att det i betänkandet om yttrande- och tryckfrihetsfrågor finns
            nio reservationer från riksdagens sju partier. Tre av dem är Miljöpartiet
            ensamma om. Alla tre handlar om inskränkningar i yttrandeoch tryckfriheten.
            Att det är Miljöpartiet som är det här landets ledande censur-
            och förbudsparti behöver knappast längre bevisas.
          </note>
          <note type="speaker">
            Anf. 26 BIRGER SCHLAUG (mp) replik:
          </note>
          <note>
            Fru talman! Det var ett fascinerande inlägg, och mellan raderna
            var det ett rejält försvar för rätten att göra pornografisk reklam.
            Det var intressant. Tala i stället i klartext om vad det leder
            till.
          </note>
          <note>
            Om man tittar bakåt i historien finner man att liberaler har
            varit ganska förnuftiga. De har försökt att se varje enskild sakfråga
            i ett större sammanhang. Nu försöker Bo Könberg tala om att nu
            talar vi om detta.
          </note>
          <note>
            Men det är ju faktiskt så att pornografisk reklam legitimerar
            en utveckling där det blir norm att göra kvinnor till handelsvara.
            Jag kan inte acceptera det.
          </note>
          <note>
            Som man kan jag inte acceptera det. Som pappa kan jag inte acceptera
            det. Som politiker kan jag inte acceptera det.
          </note>
          <note>
            Varför försvarar Bo Könberg pornografisk reklam när han vet vad
            det leder till i gråzonerna?
          </note>
          <note>
            Så till John Stuart Mill - ja, han var väldigt klok.
          </note>
          <note>
            Jag har en känsla av att dagens liberaler inte läser sin
          </note>
          <note>
            John Stuart Mill speciellt väl, ibland inte alls. De inbillar
            sig att han har sagt saker eller har stått för saker. Han var
            väldigt förnuftig. Han sade t.ex. så här: Åsikten att t.ex. en
            spannmålsodlare svälter ut de fattiga eller att privategendom
            är stöld bör obehindrat få komma till uttryck om det cirkulerar
            i pressen eller i tryck, men kan bli föremål för rättsligt ingripande
            om man muntligen förfäktar detta inför en uppretad folkmassa som
            samlats framför spannmålshandlarens magasin.
          </note>
          <note>
            Det finns ganska många sådana här spelregler som
          </note>
          <note>
            John Stuart Mill byggt upp. Och jag är övertygad om att om vi
            hade kunnat väcka honom, hade han med förvåning lyssnat på Bo
            Könberg och hans försvar för kvinnoförnedrande pornografi och
            reklam.
          </note>
          <note type="speaker">
            Anf. 27 BO KÖNBERG (fp) replik:
          </note>
          <note>
            Fru talman! Vi har hört det förut. Vi har i årtionden och århundraden
            hört dem som inte är för förbud anklagas av dem som tycker om
            förbud för att gilla företeelsen. Det dåliga och låga argumentet
            har många hundra års anor, och det har inte blivit bättre sedan
            sist.
          </note>
          <note>
            Den debatt som vi liberaler för är att det ska krävas mycket
            starka skäl för att inskränka i yttrandefriheten. Om det var något
            som John Stuart Mill stod för så var det precis detta.
          </note>
          <note>
            Då är frågan om detta medel, att sätta in statliga censorer som
            ska ta hand om reklam för att motverka pornografisk reklam, är
            det bästa medlet eller inte.
          </note>
          <note>
            Den debatten vägrar Birger Schlaug att föra. Han ägnar sig åt
            att tala om att de som är emot hans förbudsförslag är för företeelsen.
            Det var dåligt, Birger
          </note>
          <note>
            Schlaug, riktigt dåligt.
          </note>
          <note type="speaker">
            Anf. 28 BIRGER SCHLAUG (mp) replik:
          </note>
          <note>
            Fru talman! Lika dålig som Bo Könberg tycker att min argumentation
            är tycker jag att Bo Könbergs argumentation är.
          </note>
          <note>
            Det är en stor majoritet här som inte tycker att man ska tillåta
            reklam för tobak och alkohol. Varför ska man då acceptera pornografisk
            reklam som legitimerar ett kvinnoförnedrande synsätt? Varför?
            Jag förstår inte det.
          </note>
          <note>
            När det till slut gäller det här med medier konstaterar jag bara
            att det är någon sorts ideologisk kullerbytta. Folkpartiets förslag
            i dag leder, utifrån liberala värderingar, i realiteten till enfald
            och maktkoncentration, på samma sätt som det i Sovjetunionen en
            gång i tiden fanns en maktkoncentration och en enda dominerande
            röst. Det här är ju tragiskt.
          </note>
          <note>
            Självklart måste man värna mångfalden, även med regelverk. Demokratin
            måste värnas med regelverk, inte med anarki och framför allt inte
            i en globaliserad ekonomi där kapitalintressen fullständigt dominerar
            och där vi har en koncentration som alltmer slår ut mångfald.
            Mångfald är en del av demokratin. Koncentrationen är inte en vettig
            del av en demokratisk samhällsutveckling.
          </note>
          <note type="speaker">
            Anf. 29 KENNETH KVIST (v) replik:
          </note>
          <note>
            Fru talman! Efter att ha hört Birger Schlaugs argumentering mot
            Bo Könberg är det med en viss bävan man begär replik på honom,
            om man då ska utmålas som försvarare av det som man tycker illa
            om.
          </note>
          <note>
            Definiera för mig vad som är pornografisk reklam!
          </note>
          <note>
            Det är inte en lätt sak. Det gör att en lagstiftning på det här
            området inte bara är svår utan kanske t.o.m.
          </note>
          <note>
            olämplig, eftersom den kanske kommer att skära i alldeles för
            tjocka skivor.
          </note>
          <note>
            Det är klart att kommersialisering, utnyttjande av erotiska anspelningar,
            bilder osv. kan diskuteras, även om jag kanske tycker att våldet
            är värre än detta. Men det är då viktigt att se vad utskottet
            skriver, nämligen att det här inte är en lagstiftningsfråga utan
            framför allt en fråga om opinionsbildning för vad vi kan kalla
            en ideologisk kamp mot de kommersiella intressena.
          </note>
          <note>
            Det är ju inte alltid så att de enklaste, tydligaste lösningarna
            är de bästa.
          </note>
          <note>
            Vi vill inte ha tillbaka dubbelmoralitetens samhälle - hysch-hyschet,
            smygandet med otillåtna bilder osv. Det samhället är inte önskvärt
            att få tillbaka. Det har varit så för inte alltför många årtionden
            sedan.
          </note>
          <note>
            Kampen mot de kommersiella intressen som förnedrar människor
            måste föras, men framför allt med ideologiska medel. Lagstiftning
            som kan begränsa yttrandefriheten är något som man får vara utomordentligt
            varsam med, fru talman.
          </note>
          <note type="speaker">
            Anf. 30 BIRGER SCHLAUG (mp) replik:
          </note>
          <note>
            Fru talman! Det var ett intressant inlägg. Jag hoppas att väldigt
            många vänsterpartister som tillsammans med miljöpartister, kvinnliga
            socialdemokrater, framför allt, och en och annan liberal står
            på gator och torg och verkligen försöker att få bort allt detta
            läser detta inlägg från Kenneth Kvist. Det skulle vara klargörande
            för dem, även om det samtidigt skulle göra dem lite konfunderade
            över hur Vänsterpartiet i riksdagen hanterar den här frågan.
          </note>
          <note>
            Självklart är det så att det finns gråzoner. Självklart är det
            så att det finns ett definitionsproblem.
          </note>
          <note>
            Självklart är det så att lagstiftning inte hjälper mot allt.
            Självklart är det så. Det är så inom i stort sett alla områden
            där vi lagstiftar. Det är inget nytt.
          </note>
          <note>
            Men det som jag inte kan acceptera som pappa är att mina döttrar,
            mina barn, min lille son ska mötas av en offentlig reklam som
            är kvinnoförnedrande. Jag kan inte acceptera det, lika lite som
            jag kan acceptera att de ska mötas av reklam för tobak, sprit
            eller knark.
          </note>
          <note>
            Det är därför som jag tycker att det här är en viktig reservation,
            en bra reservation, en viktig markering.
          </note>
          <note type="speaker">
            Anf. 31 KENNETH KVIST (v) replik:
          </note>
          <note>
            Fru talman! Nej, det är inte en särskilt viktig reservation.
            Och det är ett ganska enfaldigt inlägg.
          </note>
          <note>
            När jag säger att det är nödvändigt att föra en ideologisk kamp
            mot den kommersiella pornografiska industrin kan man ju inte säga
            att då ska man läsa mitt inlägg som ett varnande inlägg för dem
            som driver en sådan ideologisk kamp ute på gator och torg. De
            gör alldeles rätt när de protesterar mot förnedringen av kvinnor
            och - det förekommer också -
          </note>
          <note>
            förnedring av män.
          </note>
          <note>
            Det är alldeles rätt att bekämpa detta. Men vi måste också ha
            kurage nog att se att den enklaste lösningen, nämligen att tro
            att vi med en fyrkantig lag kan gå in och göra något som ändrar
            dessa förhållanden, ska vi vara utomordentligt aktsamma med. Lagstiftningen
            på yttrandefrihetsområdet är nämligen något som kräver pregnans
            och klarhet för att vi inte ska fastna i gråzoner och förbjuda
            det som vi så att säga inte vill förbjuda och hamna i ett dubbelmoralismens
            avskyvärda samhälle.
          </note>
          <note type="speaker">
            Anf. 32 BIRGER SCHLAUG (mp) replik:
          </note>
          <note>
            Fru talman! Det är intressant att från Kenneth
          </note>
          <note>
            Kvist höra om dubbelmoralismen i följande: att ideologisk kamp
            sker på gator och torg, men inte här i kammaren. Där ska den ideologiska
            kampen föras.
          </note>
          <note>
            Det var intressant att höra. Men för mig är ideologisk kamp något
            som ska ske såväl på gator och torg som i opinionsbildning i tidningar
            och här i kammaren,
          </note>
          <note>
            Kenneth Kvist.
          </note>
          <note>
            Anf. 33 BARBRO HIETALA NORD-
          </note>
          <note>
            LUND (s) replik:
          </note>
          <note>
            Fru talman! Jag är en s-kvinna, och det är alldeles riktigt att
            de socialdemokratiska kvinnorna har drivit ett oerhört offensivt
            arbete mot det förhärskande kvinnoföraktet i pornografiindustrin.
            Det är också så att jag tillsammans med s-kvinnorna har varit
            med om att driva lagstiftning som ska omgärda pornografin.
          </note>
          <note>
            Det finns i brottsbalken, ordningsstadgan och tryckfrihetsförordningen
            sådant som säger att skildringar som återger våld och förnedring
            på bild är förbjudna.
          </note>
          <note>
            Det är sant.
          </note>
          <note>
            Jag tycker att Birger Schlaugs inledning var väldigt spännande,
            för då handlade det om filosofi och ideologi omkring de här frågorna.
            Det handlade också om mansrollen. Jag tycker att det var bra att
            det här togs upp i dag. För det handlar faktiskt ytterst om mäns
            och kvinnors sexualsyn och människosyn, om förhållningssätt och
            värderingar. Det är det KU menar i sitt betänkande när vi talar
            om opinionsbildning; att det handlar om forskning och kunskap.
          </note>
          <note>
            Jag måste få berätta om en forskare som jag läste för några år
            sedan i RFSU-bulletinen. Han säger att han inte tror att förbud
            löser någonting i det här avseendet. Det handlar mer om att uppfostra
            våra ungar, vara förebilder och ge dem självkänsla nog. Han säger
            att inte förrän samhället är jämställt kan sexualiteten också
            vara det.
          </note>
          <note>
            Jag menar att det är enkelt att ropa på förbud. Det är faktiskt
            svårare att aktivt göra allt det där andra. Vi måste inse att
            förbud finns, och det regelverk vi har ska också tillämpas. Men
            det här andra arbetet är en utmaning, och jag vet att Birger Schlaug
            deltar i detta, som jag tror kommer att vara långt mer fruktsam
            än rop på förbud i dag.
          </note>
          <note type="speaker">
            Anf. 34 BIRGER SCHLAUG (mp) replik:
          </note>
          <note>
            Fru talman! Jag tror också att det andra är viktigare. Jag är
            fullständigt övertygad om att den andra delen är viktigare. Men
            bara för att det finns en del som är allra viktigast innebär inte
            det att man kan strunta i de delar som inte är riktigt lika viktiga.
            Det handlar ju om helheten. Det är ett pussel vi ska försöka lägga.
          </note>
          <note>
            Det lät som om Barbro Hietala Nordlund ställde sig bakom att
            vi först ska få jämställdhet och sedan kan vi få något annat.
            Jag tror ju att ett förbud mot pornografisk reklam är ett led
            i arbetet för att få jämställdhet - alltså inte att vi först ska
            få jämställdhet och sedan försvinner det här utan att det är ett
            led i att få jämställdhet.
          </note>
          <note>
            Jag kan fortfarande inte förstå tanken att vi som sitter här
            inte ska kunna använda vår voteringsknapp för att hindra att mina
            barn, era barn, era barbarn möts av pornografisk reklam som till
            95 % är kvinnoförnedrande och som legitimerar en bild av och en
            norm om att kvinnan är en handelsvara. Jag förstår inte det. Vi
            kan göra det i fråga om tobak. Vi kan göra det i fråga om sprit.
            Det råder stor enighet där.
          </note>
          <note>
            Varför inte i denna fråga?
          </note>
          <note>
            Anf. 35 BARBRO HIETALA NORD-
          </note>
          <note>
            LUND (s) replik:
          </note>
          <note>
            Fru talman! Det är ju så att man har tittat på frågan om att
            införa reklamförbud. Man har kommit fram till att det här inte
            är så enkelt att avgränsa. Det rymmer väldigt många problem. Birger
            Schlaug har inte heller svarat på Kenneth Kvists fråga om vad
            det specifikt är för reklam som man vill komma åt som inte redan
            i dag täcks av annan lagstiftning, alltså det som jag räknade
            upp tidigare.
          </note>
          <note type="speaker">
            Anf. 36 BIRGER SCHLAUG (mp) replik:
          </note>
          <note>
            Fru talman! Det är ett märkligt resonemang ändå.
          </note>
          <note>
            Argumentet att man har tittat på det och att majoriteten tydligen
            har en annan uppfattning, och har haft det tidigare, innebär ju
            inte att jag som inte delar den uppfattningen inte har rätt att
            framföra min åsikt. Det var inte så Barbro Hietala Nordlund menade
            heller, det förstår jag.
          </note>
          <note>
            Här finns det uppenbarligen en vid klyfta. Jag vill bara säga
            att jag som man och pappa tycker att det är förnedrande. Jag tycker
            att det är vidrigt att min son och mina döttrar ska mötas av detta.
            Jag tycker att det är vidrigt. Det vore mig fullständigt främmande
            att inte stå här och säga detta och att inte verka för att det
            ska bli förbud.
          </note>
          <note>
            Självklart är det så att det finns gråzoner. Självklart är det
            så att det finns alla möjliga problem. Men det är ingenting unikt
            för denna lagstiftning. Det är någonting som gäller all lagstiftning,
            och det borde väl ändå den lagstiftande församlingens ledamöter
            ha klart för sig.
          </note>
          <note type="speaker">
            Anf. 37 INGVAR SVENSSON (kd):
          </note>
          <note>
            Fru talman! Birger Schlaug är oerhört provocerande i sina inlägg,
            men det var inte därför jag begärde ordet utan det var den tidigare
            debatten om etableringsfrihet som jag ville göra markeringar omkring.
          </note>
          <note>
            Man kan fråga sig varför kristdemokraterna inte ställer upp bakom
            reservation 4 om etableringsfriheten.
          </note>
          <note>
            Det är ju så att etableringsfriheten, som debatterats tidigare,
            är väldigt viktig. Men det finns antydningar och hänvisningar
            även i motionerna i den här reservationen som går ut på att staten
            inte skulle kunna ta ett infrastrukturellt ansvar på medieområdet.
            Det är en uppfattning som vi inte delar, och därför kunde vi heller
            inte ställa upp på reservationen. Däremot var vi med på en reservation
            i Mediekoncentrationskommittén tillsammans med de här två partierna,
            Moderaterna och Folkpartiet.
          </note>
          <note>
            Jag vill bara säga något kort om det här som antyds om att det
            kommer ett förslag som ska bygga på
          </note>
          <note>
            Mediekoncentrationskommitténs betänkande. Då vill jag vädja till
            regeringen och Socialdemokraterna att betänka att det är viktiga
            grundlagsfrågor det handlar om. Vi brukar ju ha som tradition
            i Sverige att besluta i sådana här sammanhang i stort samförstånd.
            Om man inte gör det riskerar man ju, när det blir en regering
            av annan kulör, att denna också utnyttjar möjligheten att genomföra
            grundlagsförändringar med snäva majoriteter. Det borde vi undvika.
          </note>
          <note>
            Barnpornografifrågan var ju ett undantag. När regeringen lade
            fram en proposition om denna skedde det ingen som helst förankring
            hos riksdagspartierna.
          </note>
          <note>
            Nu fick den ett brett stöd vid beslutstillfället, men det var
            egentligen en avvikelse att man inte genomförde överläggningar
            med riksdagspartierna. Då vill jag vädja till regeringen och Socialdemokraterna
            när det gäller de här mediekoncentrationsfrågorna att man innan
            man lägger fram ett förslag genomför den här typen av överläggningar.
          </note>
          <note type="speaker">
            Anf. 38 BO KÖNBERG (fp) replik:
          </note>
          <note>
            Fru talman! Jag kan i det här inlägget erkänna att jag var lite
            förvånad över att kd inte hade ställt upp bakom den här reservationen,
            men jag valde att inte ta upp den delen i dagens debatt. Jag vet
            också om tidigare ställningstaganden som kd har gjort. Det var
            därför jag var en aning förvånad. Det låter ju trevligt, men lite
            abstrakt, när man talar om infrastrukturellt ansvar för mediefrågor.
            Frågan är vad som döljer sig bakom den rubriken. Jag måste erkänna
            att jag känner lite obehagliga vibrationer inför dessa ord. Det
            kan ju leda precis hur långt som helst om det är så att staten
            skulle få ett infrastrukturellt ansvar för mediepolitiken. Men
            jag hoppas och tror att det inte var det som avsågs.
          </note>
          <note>
            Till sist kan jag väl tillägga att i samband med barnpornografifrågan
            härom året var det förvisso så att förslaget lades fram utan något
            större samråd. Det huvudsakliga förslaget gick ju igenom i riksdagen
            -
          </note>
          <note>
            inte i enighet men det gick igenom. Dock gjorde ett enigt konstitutionsutskott
            den gången en påtaglig förändring på en väsentlig punkt. Så det
            är väl utmärkt om Ingvar Svensson och många andra varnar regeringen
            för att lägga fram förslag som kraftigt inskränker yttrande- och
            tryckfriheten och lägger den i statliga händer.
          </note>
          <note>
            Jag vill än en gång uppmana alla intresserade att läsa den korta
            sammanfattning som finns på s. 21 i utskottets betänkande och
            som jag tycker väl visar hur oerhört svårt det här skulle vara
            och hur farligt det skulle vara i felaktiga händer. Och någon
            gång i framtiden kan det komma i felaktiga händer.
          </note>
          <note type="speaker">
            Anf. 39 INGVAR SVENSSON (kd) replik:
          </note>
          <note>
            Fru talman! Det var ju bra att konstitutionsutskottet den gången
            gjorde en förändring när det gällde försvarlighetsrekvisitet.
            Man borde dock ha lagt det i grundlagen - inte i brottsbalken.
          </note>
          <note>
            När det gäller de infrastrukturella frågorna vill jag säga att
            det som det hänvisas till i motionerna här, t.ex. det digitala
            marknätet som förresten även Folkpartiet en gång i tiden ställde
            upp på, är sådant här infrastrukturellt ansvarstagande. Jag vill
            också påpeka att vi är för ett presstöd. Även om man kan diskutera
            nivå osv. tycker vi att det kan vara en bra infrastrukturell åtgärd.
          </note>
          <note type="speaker">
            Anf. 40 KENNETH KVIST (v) replik:
          </note>
          <note>
            Fru talman! Det är alltid svårt att föra samtal med personer
            som är så fixerade och upptagna av sina egna försök till vältalighet
            att de vägrar att lyssna på andra.
          </note>
          <note>
            Låt mig säga så här. Birger Schlaug gör här en jämförelse med
            tobaks- och alkoholreklam. Vi vet vad som är tobak. Det är enkelt
            att definiera vad som är alkohol över en viss volymprocent som
            det är förbjudet att göra reklam för. Men vad är pornografiskt?
          </note>
          <note>
            Hur skiljer det sig från det vi kan kalla sedlig reklam för underkläder?
            Hur skiljer det sig från konstnärliga bilder på erotiska situationer?
            Det finns mängder av definitionsproblem. Det går inte att avgöra
            bara genom att trycka på en knapp därför att man är upprörd och
            tycker illa om en sak. Det är utomordentligt komplicerat. Det
            är riskfyllt därför att man riskerar att inskränka för det som
            man inte avser att inskränka för.
          </note>
          <note>
            Därför är det viktigt att inte förenkla, inte vulgarisera debatten
            och inte smutskasta sina motståndare och tillvita dem sympatier
            som de inte har. Man måste se frågan på ett seriöst sätt. Yttrandefriheten
            är för allvarlig för att man ska tro att man kan leka med den
            i enkla moralistiska tuggor. Det gäller att vara precis och pregnant
            om man ska sätta gränser. Man ska vara det på de områden där det
            är möjligt att vara precis och pregnant.
          </note>
          <note type="speaker">
            Anf. 41 BIRGER SCHLAUG (mp) replik:
          </note>
          <note>
            Fru talman! Jag bortser från Kenneth Kvists inledning i det här
            senaste anförandet. Jag tycker att den var ganska risig, om jag
            får säga vad jag tycker.
          </note>
          <note>
            Jag är djupt engagerad i den här frågan. Jag har jobbat med mansrollsfrågor
            i många herrans år. Jag kan inte acceptera att den lagstiftande
            församlingen struntar i de problem som kan finnas och som reservationen
            bygger på. Vi begär ett lagförslag. Ett lagförslag innebär naturligtvis
            att man utreder exakt hur lagen ska se ut. Det finns gråzoner.
            Det är självklart att det finns gråzoner, Kenneth Kvist. Jag har
            aldrig sagt något annat.
          </note>
          <note>
            Men det finns gråzoner och definitionsproblem även när det gäller
            förhandsgranskning av film. Det finns gråzoner när det gäller
            det mesta av lagstiftningen. Ska vi ta bort förhandsgranskningen
            av film också? Det finns gråzoner där också, och det är inte kristallklart
            vad som gäller. Anser Kenneth Kvist det?
          </note>
          <note type="speaker">
            Anf. 42 KENNETH KVIST (v) replik:
          </note>
          <note>
            Fru talman! Jag tycker att det här inlägget är ganska oförskämt
            mot Sveriges riksdag. Jag tycker att det är en oförskämdhet mot
            samtliga andra partier utom det egna lilla förträffliga partiet
            att göra gällande att den lagstiftande församlingen struntar i
            den här frågan.
          </note>
          <note type="speaker">
            Anf. 43 BIRGER SCHLAUG (mp) replik:
          </note>
          <note>
            Fru talman! Vi kan diskutera huruvida det här lilla partiet är
            förträffligt eller inte. Det finns säkert sprickor i det också
            som i alla andra partier.
          </note>
          <note>
            Jag tycker att Kenneth Kvist ska respektera min fullständiga
            övertygelse om att den här reservationen är riktig. Jag tycker
            att Kenneth Kvist ska respektera den. Han ska också respektera
            att jag anser att de argument som han framför inte är hållbara
            exakt som jag respekterar att han framför argument eller anser
            att mina argument inte är hållbara.
          </note>
          <note>
            Till syvende och sist handlar det om något så enkelt och konkret
            som att Kenneth Kvists, mina och alla andras barn ska slippa utsättas
            för denna kvinnoförnedrande reklam som är pornografisk. Sedan
            vet jag att det finns gränsdragningsproblem, precis på samma sätt
            som när det gäller förhandsgranskning av video eller vad som helst.
            Det finns det inom all lagstiftning, Kenneth Kvist.
          </note>
          <note type="speaker">
            Anf. 44 KENNETH KVIST (v) replik:
          </note>
          <note>
            Fru talman! Jag tycker att respekten är lite dålig från Birger
            Schlaugs sida när han argumenterar på det här sättet både mot
            Bo Könberg och mot mig och gör en stämpling mot riksdagens som
            helhet och säger att riksdagen skulle strunta i de här frågorna.
          </note>
          <note>
            Konstitutionsutskottet har i sitt betänkande utomordentligt klart
            och tydligt markerat en ståndpunkt samtidigt som utskottet också
            säger att lagstiftning inte är den lämpligaste vägen att gå i
            den här frågan eftersom den är så komplicerad. Detta är ett bra
            uttalande. Det är bra för dem som på ett allvarligt sätt vill
            bekämpa den kommersiella spekulationen i mänsklig förnedring att
            ha detta uttalande av KU i ryggen.
          </note>
          <note>
            Jag förmenar inte Miljöpartiet rätten att ha den här reservationen
            eller rätten att yrka bifall till den. Jag förmenar er inte heller
            rätten att tycka att den är bra, för det är klart att ni gör det.
            Ni hade väl inte reserverat er om ni inte hade tyckt att det var
            en bra sak. Jag säger att det är en förenklad lösning. Det är
            inte alltid så enkelt att man kan trycka på knappen och tro att
            man åstadkommer något. Ibland är den långa vägen med ideologiskt
            övertygelsearbete, som kanske är det svåraste och det mindre spektakulära,
            den hållbara och långsiktigt riktiga vägen att gå.
          </note>
          <note type="speaker">
            Anf. 45 EWA LARSSON (mp) replik:
          </note>
          <note>
            Fru talman! Jag vill först påminna konstitutionsutskottet om
            den oro som Biografbyrån visar för det alltmer sexualiserade våldet
            i vanlig spelfilm. Den är stor, och den har vi inte alls talat
            om här i dag. I den vanliga spelfilmen normaliserar man sexuellt
            våld, och det är alltså ungdomar mellan 15 och 24 år som ser mest
            av den spelfilmen.
          </note>
          <note>
            Jag vill också påminna Vänsterpartiet och Socialdemokraterna
            om att all lagstiftning handlar om gränssättning. Vad som är kränkande
            reklam med kvinnor och män torde inte heller vara något problem
            att definiera om man verkligen vill det. Vi klarar det i andra
            frågor. Det är inte vi här i kammaren som ska avgöra det, utan
            det ska de som har utbildning för det.
          </note>
          <note>
            Det går i andra frågor. Även anspelningspornografi går att definiera.
            Om de kan det i Norge, ska vi väl kunna det i Sverige.
          </note>
          <note>
            Till sist vill jag och Miljöpartiet påstå att hela den här massiva
            mediala verkligheten som barn i dag lever i ökar klyftan mellan
            flickor och pojkar. Den undergräver jämställdhetssträvanden och
            ger felaktiga bilder av vad som krävs av en människa för leva
            tillsammans med andra människor i ett socialt tryggt samhälle.
          </note>
          <note type="speaker">
            Anf. 46 KENNETH KVIST (v) replik:
          </note>
          <note>
            Fru talman! Jag vet inte om det här egentligen var en replik
            på det jag har sagt. Men jag tycker att KU:s yttranden på de här
            punkterna är väl avvägda i varje avseende.
          </note>
          <note>
            Barnpornografiutredningen har tittat på frågan om anspelningspornografi.
            Jag tror att utredningens slutsatser är väl avvägda och genomtänkta.
            Allt detta är svårt.
          </note>
          <note>
            Sedan finns det vämjeliga företeelser som möter våra barn, och
            det ska vi försöka skydda dem mot.
          </note>
          <note>
            Men samtidigt går det inte att få bort den verklighet som faktiskt
            finns. Det är viktigt att vi har förhandsgranskning av film, men
            vi ska vara utomordentligt klara och pregnanta när vi yrkar på
            en lagstiftning som kan betyda inskränkningar i yttrandefriheten.
            Det är det jag säger. Detta är komplicerat och måste behandlas
            med stor varsamhet. Det är inte så enkelt att man kan lösa ett
            svårt problem genom att trycka på knapp för en reservation i riksdagen.
          </note>
          <note>
            Här försöker man framställa sig själva som de enda som står för
            något och de andra partierna som fiendens agenter. Jag tycker
            att det sättet att föra diskussionen är avslöjande och tråkigt.
            Det är inte ägnat att föra den här frågan framåt.
          </note>
          <note type="speaker">
            Anf. 47 EWA LARSSON (mp) replik:
          </note>
          <note>
            Fru talman! Anledningen till att jag begärde replik på Vänsterpartiet
            var att man i Vänsterpartiet tog upp de som vill bekämpa mänsklig
            förnedring och att det är någonting positivt att göra det på gator
            och torg.
          </note>
          <note>
            Men de som verkligen vill bekämpa mänsklig förnedring har ju
            inte fått något redskap alls av konstitutionsutskottet till gagn
            för sitt arbete. De ska stå kvar på gator och torg.
          </note>
          <note>
            Under tiden ökar våldet i vanlig spelfilm, i anspelningspornografin,
            i sexualiseringen av reklam.
          </note>
          <note>
            Det ökar hela tiden. Vi från Miljöpartiet lyssnar gärna på konkreta
            förslag till åtgärder från andra partier.
          </note>
          <note>
            Men inga andra förslag har kommit annat än att man ska fortsätta
            med opinionsbildning.
          </note>
          <note>
            Vi menar att opinionen är på vår sida, att opinionen förväntar
            sig att riksdagen ska göra någonting för att stoppa den alltmer
            accelererande utvecklingen.
          </note>
          <note type="speaker">
            Anf. 48 KENNETH KVIST (v) replik:
          </note>
          <note>
            Fru talman! Det är bra att människor inte bara på gator och torg
            utan i tidningar och även i riksdagens plenisal för en ideologisk
            debatt. Den är nödvändig, och den ska föras brett.
          </note>
          <note>
            Riksdagen, konstitutionsutskottet och grundlagen ger dessa människor
            ett instrument. Man tar klart, distinkt, definitivt och entydigt
            ställning för yttrandefriheten, rätten att föra fram sina åsikter
            och kämpa för sina åsikter. Det är ett utomordentligt starkt värde
            i detta.
          </note>
          <note>
            Därför är det också så viktigt att vi är försiktiga och noggranna
            när vi ska genomföra saker som kan inskränka i detta, så att vi
            inte gör någonting som skadar det vi vill värna.
          </note>
          <note type="speaker">
            Anf. 49 KENTH HÖGSTRÖM (s):
          </note>
          <note>
            Fru talman! När det här betänkandet skrevs i december månad hänvisade
            man på s. 17 till två sittande utredningar. Den ena kallades Offentlighets-
            och sekretesskommittén, den andra Mediegrundlagsutredningen. De
            förutsattes komma med betänkanden eller i varje fall förslag senast
            den 31 december.
          </note>
          <note>
            I dag, den 24 januari, vet vi vad åtminstone den ena utredningen
            anser i frågan om offentlighet och sekretess. Man överlämnade
            ett delbetänkande förra veckan.
          </note>
          <note>
            Därför tycker jag att det är viktigt att det här betänkandet
            kompletteras i protokollet med de förslag som denna kommitté har
            lagt fram, som möjliggör för medborgarna i Sverige att på ett
            bättre, effektivare och snabbare sätt komma över de offentliga
            handlingarna. Vi föreslår i utredningen, som jag själv har deltagit
            i, att man använder sig av Internet, den elektroniska världens
            teknik, för att möjliggöra överföring av offentlig handling.
          </note>
          <note>
            Jag tycker att det är ett stort steg att Sveriges riksdag under
            detta år har att ta ställning till möjligheterna för Sveriges
            medborgare att öka kommunikationen och kontrollen och insynen
            av den offentliga makten.
          </note>
          <note>
            Jag hoppas också att Sveriges riksdag kommer att följa kommitténs
            förslag på den punkten.
          </note>
          <note>
            När det gäller Mediegrundlagsutredningen, som har sitt sista
            sammanträde i dag, vet vi ganska väl att det finns en bred, förankrad
            majoritet för uppfattningen att man ska föreslå regering och riksdag
            att komma tillbaka med förslag om en möjlighet att få tryckfrihetsskydd
            - skydd av tryckfrihetsförordningen -
          </note>
          <note>
            för att etablera sig som tidningsutgivare på nätet -
          </note>
          <note>
            Internetbaserade tidningar. Det är den största etableringsfrihetsreform,
            Bo Könberg, som vi över huvud taget har varit inne på att föreslå
            sedan yttrandefrihetsgrundlagen antogs i denna kammare.
          </note>
          <note>
            Det här är inte oviktiga ting för etableringsfrihetsdiskussionen.
            Det var därför jag begärde ordet. Jag lyssnade med stort intresse
            på replikskiftet mellan Bo
          </note>
          <note>
            Könberg, Ingvar Svensson, Barbro Hietala Nordlund m.fl. om etableringsfrihetens
            gränser och möjligheter.
          </note>
          <note>
            Att kunna etablera en egen tidning med skydd av tryckfrihetsförordningen
            på nätet eller en egen hemsida med ansvarig utgivare och publicistansvar
            skulle vara ett stort steg för många nya aktörer inom medierna
            - för enskilda medborgare, grupper av medborgare, föreningar,
            politiska partier och andra som vill delta som publicister utan
            att behöva satsa så mycket kapital som det krävs för att etablera
            en tidning, en radiostation eller en TV-station.
          </note>
          <note>
            Etableringsfriheten har dock alltid gränser. Vem ska sätta de
            gränserna, Bo Könberg? Naturligtvis ska de demokratiskt valda
            ombuden i denna kammare bestämma var gränsen för etableringsfriheten
            ska gå.
          </note>
          <note>
            Det finns inga andra legitima gränsdragare än Sveriges valda
            ombud. Det kommer vi att kunna klara. Jag lovar också Bo Könberg
            m.fl., Ingvar Svensson inte minst, att Mediekoncentrationsutredningen
            naturligtvis ska förgås av ett rejält samråd politiker och folkvalda
            emellan.
          </note>
          <note type="speaker">
            Anf. 50 BO KÖNBERG (fp):
          </note>
          <note>
            Fru talman! Jag tyckte att det var intressant att höra Kenth
            Högström berätta om vad som är på gång i
          </note>
          <note>
            Mediegrundlagsutredningen, som tydligen sammanträder just nu.
            Det han beskriver tycks handla om att vidga etableringsfriheten,
            att öka möjligheterna för människor att komma till tals. Man ska,
            om jag förstod det rätt, bl.a. använda tryckfrihetsförordningen
            till detta. Mycket intressant, tycker jag.
          </note>
          <note>
            Däremot hade jag kanske lite svårt att förstå övergången till
            del 2 i anförandet. Det handlade, såvitt jag förstod, nästan om
            ett försvar för de tankegångar som har varit uppe i Mediekoncentrationskommittén,
            som vi har diskuterat några gånger i dag. De innebär ju att man
            avser att på något vis inskränka etableringsfriheten.
          </note>
          <note>
            Jag har några gånger hänvisat till text - jag tror att jag den
            här gången ska ta och läsa upp några rader -
          </note>
          <note>
            om det förslag som har varit på gång. Det visar hur enkelt det
            kommer att vara när statliga myndigheter i goda tider, men också
            i onda tider, kanske kommer att ha det här vapnet till hands:
          </note>
          <note>
            Koncentration ska kunna förbjudas om den skapar, förstärker eller
            förändrar kontrollen över en dominerande ställning som väsentligen
            hämmar eller är ägnad att hämma förekomsten eller utvecklingen
            av en effektiv konkurrens i fråga om en sådan verksamhet som har
            särskild betydelse vid opinionsbildning -
          </note>
          <note>
            dagspress, radio och TV - eller en ställning som innefattar ett
            väsentligt inflytande inom flera sådana verksamheter.
          </note>
          <note>
            Fru talman! Det behövs inte speciellt mycket historiskt intresse
            för eller studier av samtidshistoria och det dåliga århundrade
            som vi nyss har lämnat för att inse vad den typen av lagstiftning
            skulle kunna åstadkomma, även om några av de som förespråkar den
            har de allra bästa intentioner.
          </note>
          <note type="speaker">
            Anf. 51 KENT HÖGSTRÖM (s):
          </note>
          <note>
            Fru talman! Bo Könberg tar upp de svårigheter som ligger i alla
            former av begränsningar av mediemakt. Det är minerad mark, det
            är svårbedömt och måste föregås av noggrann prövning.
          </note>
          <note>
            Men jag tror inte ens att den mest extreme liberal, med något
            slags övertygelse inför i varje fall mig, skulle kunna påstå att
            det inte finns svårigheter med den andra änden av parametern,
            nämligen att starka medieaktörer köper upp varandra och monopoliserar
            eller oligopoliserar sig på en allt snävare marknad.
          </note>
          <note>
            Där finns det också en stor risk för att mångfald omvandlas till
            enfald, dvs. att det bara blir några få starka röster kvar.
          </note>
          <note>
            Vi behöver någon typ av begränsning av hur långt koncentrationen
            kan få gå. Ta det land i världen som har den starkaste lagstiftningen
            på detta område,
          </note>
          <note>
            Amerikas förenta stater, med mycket noggranna villkorsprövningar
            av hur långt koncentrationen får gå.
          </note>
          <note>
            Varför har den lokala privata radion i USA köpts upp på marknad
            efter marknad, och varför har den amerikanska senaten satt en
            gräns för uppköpens längd och räckvidd? Jo, därför att man inte
            vill ha en alltför långt gången koncentration. Det är en ganska
            självklar företeelse att man i varje nationellt parlament prövar
            gränsen för koncentrationen. Jag tror att även
          </note>
          <note>
            Bo Könberg inser detta.
          </note>
          <note type="speaker">
            Anf. 52 BO KÖNBERG (fp) replik:
          </note>
          <note>
            Fru talman! På några punkter är förstås Kenth
          </note>
          <note>
            Högström och jag överens. Det är lätt att instämma i att det
            finns problem med en ohämmad koncentration eller monopolisering
            på medieområdet. Den diskussion som jag i dag har försökt föra
            gäller att de medel som har pekats ut har en hög grad av inbyggd
            farlighet och att de inte verkar stå i någon som helst rimlig
            proportion till det som man kan förväntas uppnå.
          </note>
          <note>
            När jag läste upp den text som är aktuell fram till dess att
            någon kommer på en bättre medgav Kenth
          </note>
          <note>
            Högström att det finns svårigheter. Vi har tillsammans med moderaterna
            lämnat in en reservation till betänkandet, och jag har uppfattat
            att kristdemokraterna känner vissa sympatier för delar av om också
            inte för hela reservationen. Vi har där pekat på att vi tror att
            medel som etableringsfrihet, ny teknik m.m.
          </note>
          <note>
            är bättre och mindre farliga för det som vi vill uppnå.
          </note>
          <note>
            Jag undrar om inte det som Kenth Högström sade när han inledde
            sitt anförande, nämligen när han avslöjade vad som var på gång
            i en av de statliga utredningarna, visar vad ny teknik kan åstadkomma
            för att öka möjligheterna för olika röster att göra sig hörda.
            Kanske har han själv inte tänkt på det som den nya tekniken här
            kan innebära.
          </note>
          <note type="speaker">
            Anf. 53 KENTH HÖGSTRÖM (s) replik:
          </note>
          <note>
            Fru talman! Jo, det var precis det som var min utgångspunkt.
            Jag inser till fullo vad den nya tekniken kan innebära för en
            ökad mångfald, för ett ökat spridande av åsikter, för ett vidgat
            meningsutbyte och för en förbättrad transparens i den offentliga
            makten. Det är inte minst viktigt nu när Sverige är ordförandeland
            i EU och vi ska visa vad den svenska offentlighetsprincipen betyder.
          </note>
          <note>
            Det var alltså min utgångspunkt. Jag hoppas att jag rätt inser
            kraften i den enorma IT-utveckling som vi i Sverige har genomgått
            under de senaste tre åren.
          </note>
          <note>
            Medborgare efter medborgare, speciellt i den yngre generationen,
            lär sig att informationstekniken ger möjligheter på ett helt annat
            sätt. Jag inser det, och det var därför som jag menade att detta
            om något kommer att öka etableringsfriheten, pluralismen, demokratin,
            genomlysligheten och debatten.
          </note>
          <note>
            Men vad gäller de tryckta och de eterburna medierna finns det
            alltid en risk för en alltför långt gången koncentration av makt
            över ordet. Eftersom vi inte vill ha en alltför långt gången offentlig
            makt över det tryckta och det talade ordet, vill vi naturligtvis
            inte heller ha en alltför långt gången privat makt. Jag tror att
            Bo Könberg och jag är helt överens om att det där finns en svårighet
            i bedömningen, en gränsdragningsproblematik som måste hanteras
            i denna kammare.
          </note>
          <note>
            Nu ska vi inte föregripa regeringens förslag på det här området.
            Jag har inte sett propositionen, och jag tror inte heller att
            Bo Könberg har gjort det. Jag vet bara att vi är överens om att
            det här finns en svårighet. Men vi är också överens om att vi
            icke kan låta koncentrationen växa så att det uppstår monopol,
            varken över det tryckta ordet eller över det talade. Det måste
            vi bejaka, och jag vet att Bo Könberg med sin liberala bakgrund
            kommer att delta i denna strävan.
          </note>
          <note type="speaker">
            Anf. 54 INGVAR SVENSSON (kd) replik:
          </note>
          <note>
            Fru talman! Mediegrundlagsutredningen avser att slutjustera sitt
            betänkande i eftermiddag. Det finns enligt tryckfrihetsförordningen
            något som heter meddelarfrihet, men jag vill till protokollet
            få noterat att
          </note>
          <note>
            Kenth Högström begick ett etikettsbrott när han nyss inför kammaren
            avslöjade innehållet i en utredning som ännu inte officiellt har
            presenterats.
          </note>
          <note type="speaker">
            Anf. 55 KENTH HÖGSTRÖM (s) replik:
          </note>
          <note>
            Fru talman! Jag sade att jag inte har avslöjat någonting, eftersom
            Offentlighets- och sekretesskommittén lade fram sitt betänkande
            i förra veckan. Jag sade att man på sannolik grund kan förvänta
            sig att den utredning som i dag sammanträder kommer att lämna
            utrymme för en helt annan etableringsfrihet för de webb-baserade
            tidningarna. Jag måste därför säga att Ingvar Svenssons kritik
            inte är berättigad. Offentlighets- och sekretesskommittén har
            redan publicerat sitt betänkande och överlämnat det till regeringen.
          </note>
          <note>
            Det föreligger som tryckt skrift, och det är utgångspunkten för
            debatten om den nya medieteknikens möjligheter.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 13 §.)
          </note>
          <note>
            5 § Granskning av statsrådens tjänsteutövning och regeringsärendenas
            handläggning
          </note>
          <note>
            Föredrogs konstitutionsutskottets betänkande 2000/01:KU10
          </note>
          <note>
            Granskning av statsrådens tjänsteutövning och regeringsärendenas
            handläggning (skr. 1999/2000:75).
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under 13 §.)
          </note>
          <note>
            6 § Videokonferens och telefon i allmän förvaltningsdomstol,
            m.m.
          </note>
          <note>
            Föredrogs justitieutskottets betänkande 2000/01:JuU5
          </note>
          <note>
            Videokonferens och telefon i allmän förvaltningsdomstol, m.m.
            (prop. 1999/2000:142).
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under 13 §.)
          </note>
          <note>
            7 § Ekonomisk brottslighet
          </note>
          <note>
            Föredrogs justitieutskottets betänkande 2000/01:JuU6
          </note>
          <note>
            Ekonomisk brottslighet (skr. 2000/01:25).
          </note>
          <note type="speaker">
            Anf. 56 ROLF ÅBJÖRNSSON (kd):
          </note>
          <note>
            Fru talman! Vi kristdemokrater har några reservationer vid det
            här betänkandet, och jag yrkar bifall till reservation 1 under
            punkt 3. Jag står förstås också bakom de andra, men för tids vinnande
            inskränker vi oss till detta yrkande.
          </note>
          <note>
            Detta avsnitt handlar om ekonomisk brottslighet, och jag ska
            göra några randanmärkningar kring detta.
          </note>
          <note>
            Jag ska inledningsvis göra några allmänna reflexioner.
          </note>
          <note>
            I regeringens skrivelse om den ekonomiska brottsligheten och
            i lägesrapporten går man lite grann in på utvecklingen av den
            här typen av brottslighet.
          </note>
          <note>
            Man noterar att statistiken rent av indikerar en minskning men
            att det säkerligen finns stora mörkertal. Ovissheten omkring det
            här fenomenet i vårt samhälle är stor.
          </note>
          <note>
            Detta kan man hålla med om. Det ligger i sakens natur när det
            gäller svartverksamhet som bedrivs i det fördolda att man inte
            vet mycket om den. Jag tror dock att vi som arbetar praktiskt
            med de här frågorna inte har någon som helst känsla av att den
            här typen av brottslighet minskar, snarare tvärtom. Fortfarande
            är det så att rättsväsendet inte hänger riktigt med i svängarna.
          </note>
          <note>
            Jag noterar att man här anför att i stort sett all upptäckt av
            sådan här brottslighet är hänförlig till anmälan från skattemyndigheter
            och konkursförvaltare. Jag tycker att det är ett bekymmer att
            vi i Sverige är så hänvisade till anmälningar. Jag skulle gärna
            se att Ekobrottsmyndigheten eller till denna knutna andra aktörer
            på egen hand aktiverade sig för att uppdaga oegentligheter och
            inte bara väntar på att det ska komma in anmälningar. En större
            aktivitet ute på fältet skulle vara önskvärd.
          </note>
          <note>
            Jag tycker rent allmänt att regeringen lämnar en bra redovisning.
            Jag tror att utvecklingen i det stora hela är på väg åt rätt håll.
            Regeringen ser mycket allvarligt på denna brottslighet, men jag
            vill lägga in en liten varning för att det möjligen finns en benägenhet
            att fånga in enklare skatte- och bokföringsbrott men inte riktigt
            kommer åt de stora och kvalificerade härvorna, även om några sådana
            ändå är föremål för domstolsprövning. Jag tror att det finns en
            risk för att man fångar in alltför enkla företeelser. Jag vill
            bara göra det allmänna påpekandet.
          </note>
          <note>
            Jag ska inte gå in så mycket mer på
          </note>
          <note>
            Ekobrottsmyndighetens bekymmer med att komma i gång. Verksamheten
            har ändå i någon mening blivit sjösatt, och vi får ge myndigheten
            en chans.
          </note>
          <note>
            Sedan till reservationerna. Det är bra skrivningar från utskottet
            i det stora hela. Det är en egendomlighet att Ekobrottsmyndigheten
            inte har tillgång till kriminalunderrättelseregistret. Det är
            helt bisarrt om man tänker sig att man skapar en spetskompetens
            för att beivra den allvarligaste brottsligheten och den sedan
            inte automatiskt skulle ha tillgång till ett av de viktigaste
            verktygen för sin verksamhet. Det är inte bra. Jag tror inte heller
            att utskottet tycker det. Regeringen får inte koppla ihop det
            med annan lagstiftning kring sekretess. Det är så besvärligt.
            Jag ser för mig att det kommer att ta lång tid. Man skulle kunna
            ta detta för sig. Det är en självklarhet att myndigheten ska ha
            tillgång till registret.
          </note>
          <note>
            Man måste kunna jobba operativt från Regeringskansliet och ta
            fram vissa enkla, raka saker och köra igenom dem i stället för
            att bunta ihop saker och ting så att det tar åratal innan det
            blir någon real ändring.
          </note>
          <note>
            Det är viktigt att detta blir gjort på en gång.
          </note>
          <note>
            Reservation 2 handlar om effektivare miljöbrottsbekämpning. Det
            kan kanske irritera Miljöpartiet att vi har synpunkter på det.
            Vi har nu fått en särskild organisation för att hantera miljöbrott.
            Bekymret är att rättsväsendet möjligen inte mäktar med alltför
            många specialorganisationer. Redan Ekobrottsmyndigheten är lite
            av en provokation. Det har varit en hel del problem med att sjösätta
            idén. Det kan jag i och för sig ha förståelse för. Om man nu börjar
            med något liknande även inom andra områden kan det bli bekymmer.
          </note>
          <note>
            Nu finns en ansamling av anmälningar. Det lär i dagsläget finnas
            2 570 misstankeanmälningar som inte är hanterade. Antalet bara
            ökar och ökar. I sak händer lite. Det är bekymmersamt, tycker
            vi och säkert också alla andra. Vi har hela tiden menat att miljöbrottsbekämpning
            skulle ligga inom ramen för
          </note>
          <note>
            Ekobrottsmyndigheten. Då hade man fångat in specialiteten i det
            kvalificerade sammanhang där den hör hemma. Som det nu är blir
            det ett mischmasch, varken det ena eller det andra. Vi har ännu
            inte släppt tanken att det skulle ligga inom Ekobrottsmyndigheten.
          </note>
          <note>
            Avslutningsvis vill jag ta upp frågan om inrättande av en europeisk
            åklagarmyndighet. Vi har motionerat om det och reserverat oss
            till förmån för det.
          </note>
          <note>
            Utskottet har på ett övertygande sätt skrivit att det inte är
            lätt att sjösätta. Man får se det som en vision om det ideala
            tillståndet i Europa, när de olika rättssystemen gjuts samman
            och det börjar fungera. Att tro att man kan plocka ut en åklagarfunktion
            och härja i olika länder där man ska ändra rättsregler är fullkomligt
            orealistiskt.
          </note>
          <note>
            Detta är en vision, en utopi. Vi får respektera den som sådan.
            Den är inte särskilt realistiskt förankrad.
          </note>
          <note>
            Utskottet har argumenterat väl för det.
          </note>
          <note type="speaker">
            Anf. 57 MÄRTA JOHANSSON (s):
          </note>
          <note>
            Fru talman! Sedan 1996 får vi varje år en lägesrapport till riksdagen
            om den ekonomiska brottsligheten. Då redovisas de åtgärder som
            vidtagits sedan föregående lägesrapport och vad som planeras för
            den närmaste framtiden.
          </note>
          <note>
            Hur stor den faktiska ekonomiska brottsligheten är och om den
            ökar eller minskar vet man inte riktigt, eftersom forskning och
            djupstudier hitintills inte gjorts. Att få fram den bilden är
            en av målsättningarna för 2001.
          </note>
          <note>
            En enkätundersökning gjord av SCB visar att fyra av fem svenskar
            anser att ekobrottsligheten är ganska eller mycket omfattande.
            Fem av tio hade under det senaste året kommit i kontakt med människor
            som sagt att de arbetat svart eller utnyttjat svart arbetskraft.
          </note>
          <note>
            Ekobrottsmyndigheten gör bedömningen att den ekonomiska brottsligheten
            inom myndighetens målområde omfattar 100-150 miljarder kronor
            per år och att skatte- och avgiftsfusket står för 75-85 % av detta
            belopp. Mörkertalet varierar mellan olika typer av ekonomisk brottslighet
            men bedöms vara störst vad avser den svarta sektorn. Momsfusket,
            svart arbete och oredovisade inkomster är områden som av
          </note>
          <note>
            Ekobrottsmyndigheten bedöms särskilt allvarliga i ett framtidsperspektiv.
          </note>
          <note>
            Nå, hur ska då detta åtgärdas för att förbättra situationen?
            Bl.a. måste, som i all verksamhet som gäller brott, det brottsförebyggande
            arbetet utvecklas och intensifieras. Man samlar de erfarenheter
            som vunnits på området och ger BRÅ tillsammans med
          </note>
          <note>
            Ekobrottsmyndigheten i uppdrag att utarbeta en modell för ett
            kommande nationellt brottsförebyggande program mot ekonomisk brottslighet.
          </note>
          <note>
            Ett sådant brottsförebyggande program mot ekonomisk brottslighet
            kräver en kartläggning av var bristerna inom lagstiftnings- och
            kontrollsystemen är som störst. Avsikten är att uppdraget ska
            ges nu i början av detta år och att det när det är färdigt ska
            föreläggas riksdagen för godkännande.
          </note>
          <note>
            Ekobrottsmyndigheten, som nu har funnits i drygt två år, har
            successivt byggt upp sin verksamhet. Alla avdelningar inom myndigheten
            hanterar nu särskilt kvalificerade ärenden. Man bedriver arbetet
            i åklagarledda arbetsgrupper där det ingår poliser, ekonomer och
            personer med särskild kompetens på IT-
          </note>
          <note>
            området. Myndigheten har kontinuerliga kontakter med konkursförvaltare
            för att effektivisera utredningsverksamheten. Man har också fördjupat
            samarbetet med Finansinspektionen, Finanspolisen, skatteoch kronofogdemyndigheter
            samt utländska myndigheter för att bättre komma åt gränsöverskridande
            skattebrott, den s.k. karusellhandeln. Tack vare denna samverkan
            har lagföringsandelen ökat betydligt.
          </note>
          <note>
            Ekobrottsmyndigheten fick 1998 i uppdrag att bygga upp ett informations-
            och uppföljningssystem.
          </note>
          <note>
            Målsättningen var att man fr.o.m. i år kan börja uppbyggnaden
            av en statistikdatabas som ger en verklighetsriktig bild av ekobrottsligheten
            och dess bekämpning. I ett första skede avses främst en erfarenhetsinformation
            från den operativa verksamheten samt utdrag ur domar i ekobrottsmål
            och myndighetens egna analyser.
          </note>
          <note>
            De rapporter och analyser som Ekobrottsmyndigheten ska framställa
            kommer att tillhandahållas direkt till olika intressenter men
            också i åklagar- och polisväsendets interna informationsnät.
          </note>
          <note>
            Kristdemokraterna har i en reservation pekat på att Ekobrottsmyndigheten
            inte har tillgång till de polisiära spaningsregistren i sin verksamhet.
          </note>
          <note>
            Ekobrottsmyndigheten har också i sitt remissyttrande över Ekosekretessutredningens
            förslag pekat på att man behöver ha tillgång till samma verktyg
            som polisen. Åbjörnsson talade om det också. Utredningens förslag
            behandlas nu i Justitiedepartementet och en proposition är aviserad
            till den 22 mars enligt propositionsförteckningen, så jag tror
            inte att vi behöver vänta så länge.
          </note>
          <note>
            I en motion i anledning av lägesrapporten föreslås att man ska
            ta fram en åtgärdsplan för att motverka ekonomisk brottslighet
            inom byggbranschen. Den här frågan har behandlas av den s.k. Branschsaneringsutredningen
            som har avlämnat sina förslag till regeringen. Här kan nämnas
            att Riksskatteverket i samarbete med Ekobrottsmyndigheten bedriver
            ett projekt för att bekämpa svart arbetskraft inom byggbranschen.
            En första avstämning av projektet ska göras i höst. Inom ramen
            för projektet har också en särskild lagstiftningsgrupp bildats
            som ska överväga vilka lagändringar som kan behövas för att på
            ett effektivt sätt kunna bekämpa denna brottslighet.
          </note>
          <note>
            I Branschsaneringsutredningen behandlades också restaurangbranchen.
            Här kommer nu en skärpning av lagstiftningen att ske med krav
            på registrering i kassaregister för alla innehavare av serveringstillstånd.
          </note>
          <note>
            Undantag blir det bara för dem som har tillfälliga serveringstillstånd.
          </note>
          <note>
            Vad gäller penningtvätt har regeringen föreslagit och riksdagen
            beslutat om en utvidgning av lagstiftningen att gälla alla företag
            som yrkesmässigt ägnar sig åt betalningsöverföring. Denna lagstiftning
            trädde i kraft vid årsskiftet.
          </note>
          <note>
            I reservation 2 från Kristdemokraterna begärs att
          </note>
          <note>
            Ekobrottsmyndigheten ska handlägga allvarliga miljöbrottsmål.
            Enligt den ordning som Riksåklagaren tillsammans med Rikspolisstyrelsen
            antagit sedan januari år 2000 åvilar det operativa ansvaret samtliga
            åklagarmyndigheter och ska handläggas av åklagare och poliser
            med specialistkompetens. Vid särskilt komplicerade miljöbrott
            kan biträde ges av den särskilda enheten vid riksåklagaren. Utskottet
            har behandlat denna fråga tidigare och finner inte anledning att
            ändra detta nu.
          </note>
          <note>
            Jag hörde på radion häromdagen att antalet miljöbrottsanmälningar
            har ökat betydligt. Den dam som var intervjuad trodde inte att
            antalet brott egentligen hade ökat utan anmälningsbenägenheten.
          </note>
          <note>
            Rolf Åbjörnsson talade om sin reservation om åklagarmyndigheten
            och ansåg det vara en vision. Jag tyckte att det var väldigt bra
            att Rolf Åbjörnsson så att säga tog tillbaka reservationen. Vi
            har varit helt eniga om att man i så fall måste harmonisera hela
            straffrätten. Vi har från utskottets sida inte varit benägna att
            göra det och införa någon Corpus Juris.
          </note>
          <note>
            I övrigt gäller att det internationella samarbetet måste intensifieras
            för att komma åt den ekonomiska brottsligheten. Kapitalet flyttas
            sekundsnabbt från det ena stället till det andra och göms i de
            s.k. skatteparadisen. Dessa har hitintills fått vara i fred men
            kläms nu från två håll.
          </note>
          <note>
            EU-länderna har enats kring en gemensam linje i skatte- och insynsfrågor.
            Även OECD hotar med straffåtgärder. Man har upprättat en svart
            lista över icke samarbetsvilliga skatteparadis. OECD kräver bl.a.
            att myndigheter ska ha tillgång till uppgifter om ett bolags verkliga
            ägare och inte bara dess juridiska ombud, vilket är fallet i dag.
            Man kräver också fullständiga räkenskaper där myndigheterna har
            insyn.
          </note>
          <note>
            Länderna måste dessutom vara beredda att lämna ut uppgifter till
            polis- och skattemyndigheter i andra länder.
          </note>
          <note>
            Oskar Engdahl heter en man vid Göteborgs universitet som nyligen
            har presenterat en rapport om skatteparadisen. Den rapporten ber
            jag att få varmt rekommendera.
          </note>
          <note>
            Fru talman! Kampen mot den ekonomiska brottsligheten går vidare.
            Med det jag nu anfört yrkar jag bifall till hemställan i justitieutskottets
            betänkande och avslag på reservationerna.
          </note>
          <note type="speaker">
            Anf. 58 ANDERS G HÖGMARK (m):
          </note>
          <note>
            Fru talman! För en sju åtta år sedan presenterade
          </note>
          <note>
            Riksdagens revisorer en rapport om den ekonomiska brottsligheten
            och rättssamhället. Den skakade om ganska rejält. Oaktat om den
            ena eller andra regeringen av olika kulör hade gjort en del insatser
            och hade en god ambition att göra en hel del konstaterade man
            i denna rapport att det fanns mycket mer att göra.
          </note>
          <note>
            Det föranledde regeringen att något år senare presentera en samlad
            strategi för denna bekämpning som riksdagen i stort sett antog.
            Sedan år 1996, som Märta
          </note>
          <note>
            Johansson har sagt, får vi med anledning av en skrivelse från
            regeringen tillfälle att debattera dessa frågor. Det är ingen
            tvekan om att en sådan skrivelse har ett värde. Den ger en bild
            av vad som har hänt och vad som är på gång, och det är bra. Många
            gånger har de organisatoriska frågorna stått i fokus i dessa debatter,
            även om sakfrågorna givetvis har varit viktiga.
          </note>
          <note>
            Det är heller ingen tvekan om att Moderata samlingspartiet har
            uttryckt en betydande tveksamhet, om jag får uttrycka mig så,
            när man inrättade
          </note>
          <note>
            Ekobrottsmyndigheten. Under de senaste två åren har vi moderater
            sagt, även om vi hyser tveksamhet till det, att den nu må fortsätta.
            Organisationen får sätta sig och prestera resultat. Sedan är det
            dags för någon form av utvärdering av vad den nya organisationen
            har inneburit för ökad effektivitet, förhoppningsvis, i bekämpningen
            av den ekonomiska brottsligheten.
          </note>
          <note>
            Fru talman! Det är därför glädjande att meddela kammaren att
            Riksdagens revisorer ånyo håller på med en rapport om just den
            ekonomiska brottsligheten, kanske framför allt för att följa upp
            vad som har hänt sedan regeringen och riksdagen fattade sina beslut
            och de nya myndigheterna fått verka ett antal år. Avsikten är
            att rapporten kommer till slutet av denna riksmötestermin. Därefter
            sker en sedvanlig behandling.
          </note>
          <note>
            Jag utgår ifrån att det kommer att bli en utomordentligt intressant
            redovisning av vad som har varit bra, mindre bra och kanske något
            som till äventyrs varit riktigt dåligt. Då får vi också ett bra
            faktaunderlag att diskutera. Det görs dessutom i nära samarbete
            med delar av Riksrevisionsverket. Det kan vara ett gott omen inför
            den framtida revisionen som ska smälta samman till en samlad riksrevision.
          </note>
          <note>
            Så några punkter kring betänkandet, som bär mycket av enighetens
            tecken över sig. Det väsentliga när man ska bekämpa ekonomisk
            brottslighet är rimligtvis kompetensen och samarbetet över myndighetsgränserna
            och mellan myndigheter. När det gäller samarbetet och bekämpningen
            på EU-nivå är det självfallet att även gränserna mellan länderna
            är helt centrala. Här har, som redovisats i betänkandet och som
            Märta Johansson har nämnt, ett antal saker skett i och med Europol,
            Eurojust och även Schengensamarbetet.
          </note>
          <note>
            Jag vill säga ett par ord om tanken på någon form av gemensam
            europeisk åklagare. Nu hade jag lite svårt att förstå om Kristdemokraterna
            egentligen står kvar vid förslaget. För formens skull gör man
            det.
          </note>
          <note>
            Men i realiteten verkar det som att man under intryck av de argument
            som utskottsmajoritet anför drar sig försiktigt tillbaka, måhända
            med en vision om att detta någon gång i framtiden ska vara aktuellt.
          </note>
          <note>
            Detta speglar egentligen två olika skolor i synen på hur man
            ska bekämpa ekonomisk brottslighet i EU
          </note>
          <note>
            och bevaka de ekonomiska intressena och gemenskapens intressen.
            Å ena sidan har man den skolan som man åtminstone i motionen och
            reservationen står bakom, nämligen att vi ska bygga ett gemensamt
            stort verk, Corpus Juris. En mängd olika typer av lagstiftningar
            måste anpassas till detta.
          </note>
          <note>
            När Märta Johansson och jag var på en konferens i Bryssel om
            detta för ett par år sedan lärde vi oss att det finns ett antal
            EU-länder som är väldigt tilltalade av detta. Med stor retorik
            talade man sig mycket varm för behovet av, det absolut nödvändiga
            av, att tillskapa denna gemensamma rättsordning Corpus Juris och
            låta olika rättssystem underordna sig denna.
          </note>
          <note>
            Märta och jag och Sverige - vi företrädde ju Sverige i de här
            sammanhangen - tillhörde inte dessa entusiaster. Företrädare för
            revisionsrätten, för EU:s budget- och kontrollutskott och parlamentariker
            från alla de 15 länderna deltog också. Sverige och ett antal andra
            länder tillhörde alltså inte entusiasterna. Vi menar att varje
            enskilt land kan göra betydande insatser för att bekämpa ekonomisk
            brottslighet och brottslighet som är riktad mot gemenskapens gemensamma
            ekonomiska intressen. Detta är centralt, och än så länge är det
            Sveriges uppfattning. Jag hoppas att det också kan fortsätta att
            vara Sveriges uppfattning.
          </note>
          <note>
            Det hjälper ju inte att man har god retorik och sluter avtal
            om man sölar när det gäller att ratificera dem, och tillämpar
            dem dåligt. Det hjälper inte, utan det avgörande är att varje
            land känner ett lika stort ansvar för gemenskapens egendom som
            sin egen egendom.
          </note>
          <note>
            Vid denna konferens markerade jag att då bör också gemenskapen
            EU se till att ta fasta på subsidiaritetsprincipen och inte befatta
            sig med saker som det enskilda landet kan göra. Om man har olika
            transfereringssystem, exempelvis inom jordbrukssektorn, så gäller
            det att utforma systemet på ett sätt som minimerar möjligheterna
            till brottslighet. Jag vill inte påstå att man har lyckats helt,
            om man uttrycker sig diplomatiskt. Det finns mycket, mycket att
            göra.
          </note>
          <note>
            Med andra ord tycker jag att det finns all anledning att markera
            det enskilda landets intressen, möjligheter och skyldigheter på
            samma sätt som utskottet anför.
          </note>
          <note>
            Fru talman! Avslutningsvis vill jag säga att Moderata samlingspartiet
            till betänkandet har fogat ett särskilt yttrande med anledning
            av en motion som har väckts. Där antyder vi helt enkelt kort -
            och vi t.o.m.
          </note>
          <note>
            tror - att det finns ett samband mellan skattetrycket och de
            incitament som finns till svartarbete och svart tjänstesektor.
            Vi tror nämligen att ju högre skattetryck vi har och vi får, desto
            större är drivkrafterna hos en grupp människor att jobba svart.
            Det gäller även inom byggsektorn, och på många andra områden.
            Ingen annan har tyckt att detta samband finns, vilket kanske är
            något egendomligt om man studerar verkligheten. I
          </note>
          <note>
            övrigt yrkar jag bifall till utskottets hemställan i betänkandet.
          </note>
          <note type="speaker">
            Anf. 59 ROLF ÅBJÖRNSSON (kd) replik:
          </note>
          <note>
            Fru talman! Det gäller det här sista påståendet om att ingen
            annan har haft någon uppfattning. Det är korrekt, men jag tillåter
            mig ändå att anmäla för egen del att jag helt och hållet delar
            Moderaternas uppfattning i frågan. Jag skulle nästan vilja påstå
            att man i dag vetenskapligt kan belägga att det finns ett samband.
          </note>
          <note type="speaker">
            Anf. 60 ANDERS G HÖGMARK (m) replik:
          </note>
          <note>
            Fru talman! Jag vill inte påstå att det nu finns en spricka inom
            kristdemokraterna, men jag hoppas att kristdemokraterna i övrigt
            i utskottet tar till sig detta och att underteckningen av sådana
            här reservationer och yttranden framgent även kan innehålla kristdemokraternas
            namn.
          </note>
          <note type="speaker">
            Anf. 61 ALICE ÅSTRÖM (v):
          </note>
          <note>
            Fru talman! Jag hade inte tänkt beröra betänkandet så mycket
            i sak. Jag har i stället tänkt beröra frågan om ekonomisk brottslighet
            utifrån förhållandet att jag sitter i Rådgivande nämnden till
            Riksåklagaren.
          </note>
          <note>
            Den har till uppgift att följa upp Ekobrottsmyndigheten och handlägga
            det hela.
          </note>
          <note>
            Jag vill påstå att vi nu har lyckats utveckla en organisation
            som har stora möjligheter att bekämpa den ekonomiska brottsligheten,
            till skillnad från den kritik som jämt och ständigt brukar riktas
            mot det övriga rättsväsendet. Man säger att polisväsendet inte
            klarar av sitt jobb, man kritiserar åklagarväsendet osv. Men här
            har vi en myndighet och en organisation som faktiskt bara hela
            tiden utvecklas positivt och hela tiden förbättrar sina resultat.
          </note>
          <note>
            Detta är oerhört viktigt när det gäller att bekämpa den ekonomiska
            brottsligheten. Den spridda organisation som vi tidigare hade
            gjorde att man inte fick något samlat grepp på bekämpningen av
            ekonomisk brottslighet. Men i och med att Ekobrottsmyndigheten
            skapades gavs det möjligheter att möta den ekonomiska brottsligheten
            på ett helt annat sätt.
          </note>
          <note>
            Det har varit stora problem i inledningen av
          </note>
          <note>
            Ekobrottsmyndighetens organisation. Man skulle egentligen för
            första gången på riktigt försöka föra ihop olika yrkesgrupper
            som poliser, åklagare och ekonomiskt kunniga människor och få
            dem att arbeta över yrkesgränser mot ett gemensamt mål utan ett
            revirtänkande. Det var inget lätt arbete - det ska man veta. Och
            det tog också tid innan Ekobrottsmyndigheten började fungera på
            ett bra sätt och så som det var tänkt.
          </note>
          <note>
            Men de enda rapporter vi får i dag i Rådgivande nämnden visar
            att man hela tiden förbättrar sina resultat. Man lyckas nu börja
            sänka handläggningstiderna. Det finns fortfarande stora problem
            i och med att man övertog en mängd utredningar som redan hade
            legat i två tre år när man övertog dem. Det gör att det fortfarande
            är långa handläggningstider för framför allt de svårare och större
            ärendena. Men i takt med att man nu hela tiden lyckas avverka
            dem efter hand och att man har fått en organisation som samarbetar
            och drar åt samma håll så ser vi en minskning.
          </note>
          <note>
            Jag tycker att det är viktigt att lyfta upp de positiva exempel
            där vi ser att det som vi har tänkt här i riksdagen, de förslag
            som har lagts fram och de beslut som vi har fattat, faktiskt visar
            sig vara effektivt. Det är viktigt att vi också säger det här
            i talarstolen. Det är nämligen viktigt att man ser att utvecklingen
            går framåt på det här området. Det ska inte bara svartmålas, utan
            man ska se att här har vi lyckats. Det finns mycket mer att göra,
            men det är viktigt att se den positiva utvecklingen.
          </note>
          <note>
            Fru talman! Jag vill ta upp frågan om tillgång till polisregister
            och möjligheten att skapa sig ett eget kriminalunderrättelseregister.
            Det är egentligen ganska självklart att man vill ha detta i ett
            brottsbekämpande arbete, och det är nog ganska självklart att
            man ska ha det i framtiden. Men precis lika självklart var det
            att inte öppna dessa möjligheter från början. Som jag sade tidigare
            var detta nämligen en ny organisation och ett nytt sätt att arbeta.
            Det gällde att få i gång organisationen. Då är det viktigt att
            man är restriktiv med underrättelseregistren och med tillgången
            till polisens register. Det är oerhört hög sekretess på denna
            typ av register. Man måste se till att man har fått en fungerade
            organisation innan man kan överväga detta. Det är inte så att
            Ekobrottsmyndigheten inte har haft möjlighet till tillgång till
            registren, men det har skett på ett omständligt sätt. Nu anser
            också vi i
          </note>
          <note>
            Vänsterpartiet att det är dags att Ekobrottsmyndigheten får denna
            möjlighet. Detta kommer att återkomma till riksdagen nu under
            våren.
          </note>
          <note>
            Fru talman! Till sist vill jag lyfta fram reservationen som handlar
            om en effektivare miljöbrottsbekämpning. Vi i Vänsterpartiet ansåg
            också tidigare att den skulle ligga under Ekobrottsmyndigheten.
            Men
          </note>
          <note>
            Ekobrottsmyndigheten själv ville inte handlägga de här målen,
            medan Riksåklagaren var beredd att arbeta med dem och bygga upp
            en organisation för miljöbrottsbekämpning. Nu har vi sjösatt detta
            hos Riksåklagaren. Jag tror att det är viktigt att den organisationen
            nu får utvecklas. Jag tror också att vi kommer att få en effektiv
            miljöbrottsbekämpning.
          </note>
          <note type="speaker">
            Anf. 62 ROLF ÅBJÖRNSSON (kd) replik:
          </note>
          <note>
            Fru talman! Det var ett lysande inlägg till förmån för den här
            myndighetsstrukturen som jag till fullo delar. Det gäller kanske
            även uppfattningen om hur vi ska hantera miljöbrott.
          </note>
          <note>
            Men historiebeskrivningen är såvitt jag har förstått inte helt
            riktig. Det var ju inte så att man på
          </note>
          <note>
            Ekobrottsmyndigheten inte ville hantera miljömålen, utan man
            krävde resurser om man skulle handlägga dem. Det fick man inte,
            och därför avstod man från detta. I och för sig tycker jag inte
            att vi ska dra in myndighetens agerande och huruvida det var rätt
            eller fel att den skulle handlägga miljöbrotten.
          </note>
          <note type="speaker">
            Anf. 63 ALICE ÅSTRÖM (v) replik:
          </note>
          <note>
            Fru talman! Det kan stämma att beskrivningen kan ses på det här
            sättet. Men regeringen sköt ju faktiskt till pengar till det här
            för att kunna skapa en miljöbrottsbekämpning och den här organisationen.
          </note>
          <note>
            Men Ekobrottsmyndigheten sade att man inte kunde skapa det här
            med dessa medel och att man inte var beredd att göra det.
          </note>
          <note>
            När vi såg att Riksåklagaren var beredd att göra det och att
            de resurser som RÅ fick från regeringen var fullt tillräckliga
            för att starta den här verksamheten tyckte jag ändå att det var
            en ganska tydlig markering från Ekobrottsmyndigheten att man inte
            hade något större intresse av att handlägga det här. Men jag tror
            inte heller att det var helt fel att man delade på den här organisationen.
            Jag tror att vi får en effektiv miljöbrottsbekämpning, och jag
            tror också att
          </note>
          <note>
            Ekobrottsmyndigheten i det här uppbyggnadsskedet, som jag har
            beskrivit, och i den framtida utvecklingen kommer att behöva ägna
            sig åt den mer vanliga ekobrottsbekämpningen för där finns det
            mycket att göra, och man kommer inte att vara sysslolös.
          </note>
          <note type="speaker">
            Anf. 64 GUNNEL WALLIN (c):
          </note>
          <note>
            Fru talman! Denna lägesrapport om den ekonomiska brottsligheten
            visar att det är många olika utredningar och grupper i gång som
            arbetar med de här angelägna frågorna. Vi från Centerpartiet följer
            detta arbete med stort intresse.
          </note>
          <note>
            När det gäller den ökande ekonomiska brottsligheten är hjälpmedel
            och metoder alltmer avancerade, och det gäller att myndigheterna
            har både framförhållning och resurser för att förhindra och förebygga
            dessa brott. Att skaffa sig konkurrensfördelar genom att gå genvägar
            och genom att inte uppfylla miljökraven och vidta åtgärder eller
            att inte följa skattelagstiftningen måste beivras.
          </note>
          <note>
            Centerpartiet har drivit frågan om enklare regler i flera olika
            sammanhang. Här måste det också finnas förutsättningar för att
            skapa enkla och tydliga regler liksom möjligheter att kontrollera
            att reglerna följs.
          </note>
          <note>
            Ekobrottsmyndigheten börjar, som tidigare har sagts, ta form.
            Jag sitter också i Riksåklagarens rådgivande nämnd och har förmånen
            att noga följa verksamheten. Man har börjat finna sina samarbetspartner,
            och det är mycket intressant att följa deras arbete.
          </note>
          <note>
            De är lyhörda, och en sak som har framförts är att bevisen är
            färskvara och att det gäller att handla mycket snabbt. Det är
            viktigt att ta det med sig.
          </note>
          <note>
            Att det blir en ökad tonvikt på det förebyggande arbetet är ett
            viktigt mål, och det ska bl.a. ske genom samverkande åtgärder
            mellan olika myndigheter, t.ex.
          </note>
          <note>
            Finansinspektionen, skattemyndigheterna och tullen.
          </note>
          <note>
            Det är värdefullt med detta samarbete. Det är få anmälningar
            som kommer från privatpersoner. De flesta kommer från skattemyndigheter,
            konkursförvaltare och andra myndigheter. Detta är också en ytterligare
            orsak till ett ökat samarbete för att man i ett tidigt skede ska
            kunna förhindra ekonomisk brottslighet.
          </note>
          <note>
            Samarbetet med näringslivet blir en allt viktigare del, där även
            näringslivet självt tar ett allt större ansvar för affärsetik
            och egenkontroll.
          </note>
          <note>
            Att man ska ha samma utgångsläge är en viktig faktor i konkurrensen.
            Om jag som företagare följer de regler som myndigheterna föreskriver
            när det gäller skatt och avgifter inom stipulerade tider och försöker
            få ihop en ekonomisk balans i företaget är det ju frustrerande
            om andra personer helt kan avstå.
          </note>
          <note>
            Detta har förekommit, och det förekommer.
          </note>
          <note>
            Jag har noga följt PEK-verksamheten, preventiv ekonomisk kontroll,
            som bl.a. har funnits i Skåne, och man gjorde ett mycket gott
            arbete på det här området.
          </note>
          <note>
            Det var en verksamhet som startade 1995 som hade tonvikten på
            det förebyggande arbetet, där man just samarbetade från olika
            myndigheters sida och nådde ett mycket gott resultat. Men helt
            plötsligt drog sig polisen ur verksamheten på grund av resursbrist,
            och då föll alltihop. Det har blivit ett stort avbräck. Man har
            tappat tempo. Nu kan man läsa i Ekobrottsmyndighetens verksamhetsplan
            att man fortsätter denna
          </note>
          <note>
            PEK-verksamhet och att den är en viktig del i det prioriterade
            brottsförebyggande arbetet, och den kommer att spela en huvudroll
            i pilotprojekt inom frisörbranschen. Det står att läsa i handlingarna.
            Och det finns andra områden, t.ex. det som rör svarttaxi.
          </note>
          <note>
            Det handlar om momsfusket osv., som har berörts här tidigare.
          </note>
          <note>
            Det här är en del, men det finns andra viktiga områden, inte
            minst den organiserade delen av den ekonomiska brottsligheten,
            som svävar långt utanför
          </note>
          <note>
            Sveriges gränser. Vi kan se att Öresundsbron har öppnat många
            möjligheter, men det är inte alla som är lika positiva. Därför
            är det bra att det har inletts ett samarbete mellan Ekobrottsmyndigheten
            och dess danska motsvarighet för att man just ska kunna förebygga
            och för att man ska vara förberedd på det som kan inträffa.
          </note>
          <note>
            Fru talman! Det är viktigt med forskning även inom ekobrottsområdet.
            Det är intressant att BRÅ har lagt ut projekt i samverkan med
            universiteten över hela Sverige. Unga forskare är mitt uppe i
            ett antal intressanta projekt. Märta Johansson berörde just ett
            sådant exempel från Göteborgs universitet när det gäller skatteparadisen.
          </note>
          <note>
            Det finns också projekt i nordisk samverkan som är mycket intressanta.
            Jag har föreslagit BRÅ att man ska ha ett seminarium här i riksdagen
            för att just vi riksdagsledamöter ska få ta del av det här arbetet
            men också för att vi ska få till stånd en dialog mellan ungdomarna
            på våra universitet och oss riksdagsledamöter för att vi ska kunna
            verka och arbeta för att minska den ekonomiska brottsligheten.
          </note>
          <note type="speaker">
            Anf. 65 SIW PERSSON (fp):
          </note>
          <note>
            Fru talman! Brottsligheten känner inga gränser.
          </note>
          <note>
            Det vet vi allihop. Den ekonomiska brottsligheten främjas just
            av gränslösheten och den alltmer ökande internationella handeln.
            Därför är det viktigare än någonsin att samhällets samlade insatser
            mot sådan kriminalitet förstärks. Det gäller alltså att bli bättre,
            mycket bättre, på att förebygga, upptäcka, utreda och lagföra
            ekonomisk brottslighet.
          </note>
          <note>
            De förebyggande åtgärderna måste förbättras genom att det blir
            en effektivare kontroll och genom att de olika myndigheterna verkligen
            utvecklar sitt problemorienterade arbetssätt. Eftersom den ekonomiska
            brottsligheten är en prioriterad verksamhet för myndigheterna
            är det anmärkningsvärt, tycker vi inom
          </note>
          <note>
            Folkpartiet liberalerna, att det fortfarande finns så stora brister.
            Men trots kritik från oss ställer Folkpartiet liberalerna sig
            bakom de överväganden som står i skrivelsen. Detta gör man för
            att det under detta år t.ex. kommer att redovisas en avstämning
            av ett projekt som Riksskatteverket bedriver tillsammans med
          </note>
          <note>
            Ekobrottsmyndigheten för att bekämpa svart arbetskraft inom byggbranschen
            och att det därigenom har bildats en särskild lagstiftningsgrupp
            som ska överväga vilka lagändringar som behövs för att på ett
            effektivt sätt bekämpa just den här brottsligheten.
          </note>
          <note>
            I vår, den 22 mars, kommer en proposition med anledning av Ekosekretessutredningens
            förslag om vissa utvidgningar i myndigheternas möjligheter att
            utbyta information med varandra utan hinder av sekretess, som
            det står.
          </note>
          <note>
            Vi inom Folkpartiet väntar också med stort intresse på resultatet
            av Ekobrottsmyndighetens begäran om att få tillgång till samma
            verktyg som polisen och skattebrottsenheterna för att bedriva
            kriminalunderrättelseverksamhet. Enligt EBM medför den nuvarande
            ordningen effektivitetsförluster i det operativa arbetet och hindrar
            myndighetens utvecklingsarbete när det gäller just det brottsförebyggande
            arbetet.
          </note>
          <note>
            Därför tycker vi inom Folkpartiet att det är ganska självklart
            att Ekobrottsmyndigheten begär dessa befogenheter, och vi hoppas
            också att man får det.
          </note>
          <note>
            Om nästan exakt två månader, den 25 mars, kommer Sverige att
            fullt ut träda in i det operativa
          </note>
          <note>
            Schengensamarbetet. Även detta kommer att ge bättre möjligheter
            att bekämpa den ekonomiska brottsligheten. Medlemsstaternas samarbete
            och samverkan inom Schengenavtalet kommer att ha en mycket stor
            betydelse för en effektiv bekämpning av den ekonomiska brottsligheten.
          </note>
          <note>
            Fru talman! Med anledning av att så många viktiga händelser när
            det gäller att bekämpa den ekonomiska brottsligheten kommer att
            ske under detta år avvaktar Folkpartiet liberalerna dessa och
            står bakom skrivelsen.
          </note>
          <note>
            Till sist, fru talman, vill jag säga några ord om förslaget från
            EU-kommissionen för rättsliga frågor om att brottslingar som handlar
            med sexslavar ska straffas på samma sätt inom hela EU. Beslut
            om gemensam lag inom EU kan komma att fattas i maj under svenskt
            ordförandeskap.
          </note>
          <note>
            Handel med människor, på engelska trafficking, omsätter enorma
            belopp, enligt många bedömare lika mycket som narkotikan. Alldeles
            för ofta är det den organiserade brottsligheten som sköter om
            detta.
          </note>
          <note>
            Handeln med människor är verkligen ekonomisk brottslighet i stor
            skala. Därför är det anmärkningsvärt att det inte pratas mer om
            att detta är just ekonomisk brottslighet. Det är glädjande att
            kunna konstatera att handeln med människor inom EU nu kommer att
            föreslås bli olaglig. I dagsläget saknar en del länder klara regler
            som förbjuder brottet, och straffen varierar från böter till fängelse.
            I svensk lagstiftning finns inte begreppet människohandel för
            sexuell exploatering, utan brottet straffas inom kopplerilagen.
          </note>
          <note>
            Om kommissionens förslag till gemensam definition, lag och straffskala
            går igenom kan det bli en ändring på det, och det är ett stort
            steg i rätt riktning. Vi anser att det är ett avgörande steg för
            att få stopp på denna vidriga människohandel.
          </note>
          <note>
            Också värt att notera, fru talman, är att eftersom så många kvinnor
            kommer från eller transporteras genom EU:s kandidatländer kommer
            dessa länder också att involveras i den här brottsbekämpningen.
          </note>
          <note>
            Detta tillsammans med fokusering på de bakomliggande orsakerna
            - för vi får aldrig glömma bort att det finns en orsak även till
            sådant här, t.ex. fattigdom och social utstötning - kan ge reella
            möjligheter att minska den ekonomiskt lukrativa brottslighet som
            människohandel med kvinnor utgör, både inom och utanför EU.
          </note>
          <note>
            Fru talman! Folkpartiet liberalerna yrkar bifall till hemställan
            i justitieutskottets betänkande.
          </note>
          <note type="speaker">
            Anf. 66 KIA ANDREASSON (mp):
          </note>
          <note>
            Fru talman! Man kan väl sammanfatta kampen för att bekämpa ekonomisk
            brottslighet med: Det blir bara bättre och bättre, men bra lär
            det aldrig bli. Strävan att tillskansa sig pengar även på brottsligt
            sätt är stor hos människor, och det tillkommer hela tiden nya
            sätt, nya typer av brottslighet. Ändå är vi i utskottet, som har
            fått i uppgift att följa detta arbete, i stort sett eniga, mycket
            mer eniga än vi var för några år sedan.
          </note>
          <note>
            Detta vittnar betänkandet om. Det är bara kristdemokraterna som
            har skrivit reservationer, och det är dem jag tänkt ägna tiden
            åt.
          </note>
          <note>
            När det gäller den första reservationen, som man yrkat bifall
            till, pågår det en beredning. Vi brukar ju ha kutymen att inte
            reservera oss när ärenden är under beredning och ska redovisas.
            Det är så vi andra har resonerat här, även Miljöpartiet. Vi kommer
            att vara positiva till en förändring, men vi vill titta på förslaget
            i dess helhet när det kommer.
          </note>
          <note>
            När det gäller effektivare miljöbrottsbekämpning är det riktigt,
            Rolf Åbjörnsson, att det sticker i ögonen på mig som har varit
            oerhört engagerad i denna fråga. Jag vill påstå att vi har fått
            en effektivare miljöbrottsbekämpning med den nya organisationen
            med det nationella uppdraget att samordna och utbilda.
          </note>
          <note>
            Det finns miljöåklagare på varje åklagarmyndighet, som är en
            länk in i den nya organisationen.
          </note>
          <note>
            Jag tycker att Alice Åström här redogjorde väldigt bra för varför
            det inte blev Ekobrottsmyndigheten.
          </note>
          <note>
            Miljöpartiet ville också från början att det skulle bli den,
            men nu var omständigheterna sådana att det var bättre att detta
            skedde under Riksåklagaren.
          </note>
          <note>
            Detta är andra gången den här reservationen kommer upp. Jag frågar
            mig varför man återkommer med reservationen. Vad är det man vill
            förändra? Vad finns det för bevis för att Ekobrottsmyndigheten
            i dag skulle göra arbetet bättre? Har kristdemokraterna undersökt
            omständigheterna, eftersom man återkommer med denna reservation?
            I grunden är det miljöbalken som gjort att det blivit fler anmälningar.
            Den här nya organisationen har också engagerade människor; glöm
            inte det. Det är det som är viktigt - människor som vill, har
            lust och har ett stort engagemang för att lösa problemen med miljöbrott.
          </note>
          <note>
            Jag skulle vilja ha svar på detta från kristdemokraterna: På
            vilket sätt fungerar inte nuvarande organisation? På vilket sätt
            skulle Ekobrottsmyndigheten kunna göra ett bättre arbete?
          </note>
          <note>
            Sedan kommer vi till den tredje reservationen från kristdemokraterna.
            Här spärrade jag upp ögonen. Det är att gå väldigt långt att begära
            att vi ska ha en överstatlig åklagarmyndighet, med de konsekvenser
            det skulle medföra för det svenska rättsväsendet. Miljöpartiet
            har sett denna strävan, som finns hos en del konstellationer i
            Europaparlamentet, som mycket oroväckande och försökt verka för
            att detta arbete inte ska drivas vidare. Jag är väldigt glad att
            moderaterna här klart och tydligt säger sig ta avstånd från den
            här idén. Inga andra partier stöder den heller.
          </note>
          <note>
            Nu tar man tillbaka och säger att detta är en vision långt fram
            i tiden. Faktiskt säger Rolf Åbjörnsson också att den är fullkomligt
            orealistisk. Jag förstår då inte varför man lägger fram de här
            reservationerna.
          </note>
          <note>
            Varför kunde vi inte ha ett lite mer enhetligt betänkande? Varför
            måste man komma med sådana här visioner när de är ohållbara? Det
            är också ett sätt att reservera sig, och det är väl därför den
            debatt vi har i dag är längre.
          </note>
          <note>
            Jag vill också kommentera det Siw Persson säger om Schengen.
            När vi inför Schengen den 25 mars kommer det att ha effekter på
            ekobrottsligheten, säger hon. Det förstår jag inte. Detta är ju
            en passunion där man ska komma åt människor som tar sig in i området
            som inte får vara på detta område, som är illegala.
          </note>
          <note>
            Jag tycker inte att människor kan vara det, men så är ju beteckningen.
            Det handlar också om stulna fordon osv. Men för den ekobrottslighet
            vi pratar om, den som Ekobrottsmyndigheten har att göra med, har
            ju inte Schengen så stor betydelse, vad jag förstår. Siw
          </note>
          <note>
            Persson kanske kan exemplifiera vad hon menar med att Schengen
            ska förbättra när det gäller denna typ av brottslighet.
          </note>
          <note type="speaker">
            Anf. 67 ROLF ÅBJÖRNSSON (kd) replik:
          </note>
          <note>
            Fru talman! Anledningen till att vi hänger kvar när det gäller
            frågan om miljöbrottens hantering är helt enkelt att vi är engagerade
            i den saken och vill ha resultat. Vi har fortfarande i grunden
            den inställningen att det här hade blivit mycket bättre om
          </note>
          <note>
            Ekobrottsmyndigheten hade fått hantera det. På grund av sjabbel
            med ekonomin har man nu hittat på en annan lösning. Det är möjligt
            att vi får leva med den och att den kommer att fungera. Men än
            så länge har vi ingenting som talar för att det fungerar. Det
            ser väldigt bra ut på papperet, men som jag sade ackumuleras anmälningar
            på hög och vi ser inga resultat.
          </note>
          <note>
            Ett skäl till att man skulle centralisera detta till
          </note>
          <note>
            Ekobrottsmyndigheten är att det krävs kvalificerat folk och det
            finns inte så mycket sådant utspritt över hela landet. Det är
            den kvaliteten som skulle tillföras den här aktiviteten. Det är
            skälet. Vi hänger kvar i detta så länge vi tror att det är en
            realistisk målsättning.
          </note>
          <note>
            När det gäller visionen och EU förstår jag ju att
          </note>
          <note>
            Miljöpartiet inte kan ta till sig en sådan här historia.
          </note>
          <note>
            Men EU i botten för att det på sikt ska bli någonting måste integreras
            rättsligt i rätt många avseenden, där vi också måste respektera
            att det tar lång tid. Jag kan väl föreställa mig att Kia Andreasson
            och Miljöpartiet vill gå tillbaka till den tid då vi hade landskapslagarna,
            men det är liksom ingen gångbar väg i dagens internationella samfärdsel.
          </note>
          <note type="speaker">
            Anf. 68 KIA ANDREASSON (mp) replik:
          </note>
          <note>
            Fru talman! Det sista inlägget är inte så mycket att kommentera.
            Det är mer en skymf i tänkandet av det vi i Miljöpartiet står
            för i utvecklingsarbetet. Jag är ledsen att Rolf Åbjörnsson har
            fått uppfattningen att vi är så tillbakasträvande. Det får stå
            för Rolf
          </note>
          <note>
            Åbjörnsson.
          </note>
          <note>
            När det gäller miljöbrottsorganisationen tycker jag fortfarande
            att det är lite märkligt när Rolf Åbjörnsson samtidigt säger att
            det är ett bekymmer för rättsväsendet att man inte mäktar med
            ett antal organisationer och exemplifierar med att det var mycket
            bekymmer med just Ekobrottsmyndigheten, och det var det i början.
            Hur ska då en organisation som har mycket bekymmer, men som har
            visat att man har kunnat lösa problemen, också orka med miljöbrottslighet?
            Jag tycker att det är motsägelsefullt, när vi nu har en organisation
            som mäktar med detta, som inte har de här problemen och där det
            finns mycket välutbildad personal.
          </note>
          <note type="speaker">
            Anf. 69 SIW PERSSON (fp) replik:
          </note>
          <note>
            Fru talman! Det hade varit trevligt om Kia Andreasson hade lyssnat
            lite bättre på det jag sade. Jag sade att vi om två månader kommer
            att inträda fullt ut i
          </note>
          <note>
            Schengensamarbetet.
          </note>
          <note>
            Det står faktiskt i betänkandet att medlemsstaternas polismyndigheter
            ska samverka också inom ramen för Schengensamarbetet. "Detta samarbete
            är av stor betydelse när det gäller att bekämpa in- och utförseln
            av stöldgods över gränserna. Sverige kommer att inträda fullt
            ut i det operativa Schengensamarbetet den 25 mars 2001."
          </note>
          <note>
            Lite längre upp i samma stycke står det också att man har haft
            projekt där man framgångsrikt har lyckats i operationer som bl.a.
            rör stulna bilar. Och, Kia
          </note>
          <note>
            Andreasson, även stulna bilar är tyvärr ett mycket lukrativt
            arbete för organiserade ligor. Det är alltså inte bara fråga om
            människor, utan det är också fråga om annat, som det står i betänkandet.
            Men Kia Andreasson kanske underkänner det justitieutskottet har
            sagt.
          </note>
          <note type="speaker">
            Anf. 70 KIA ANDREASSON (mp) replik:
          </note>
          <note>
            Fru talman! Jag är mycket väl medveten om att det gäller stulna
            bilar. Det sade jag också. Men förutom det kan jag inte finna
            några fler aspekter på just
          </note>
          <note>
            Schengen och ekonomisk brottslighet, så som jag tänker mig helheten,
            utan det är just stulna bilar.
          </note>
          <note>
            Därvid stoppas de.
          </note>
          <note>
            Jag fick bilden av att det var mycket mer omfattande. Men nu
            har vi konstaterat att vi har precis samma information.
          </note>
          <note type="speaker">
            Anf. 71 SIW PERSSON (fp) replik:
          </note>
          <note>
            Fru talman! Nej, det har vi säkert inte, Kia Andreasson. Men
            om jag får vara så ofin att jag får ge en rekommendation vill
            jag säga att det alltid är bra, även om man är tveksam eller negativ,
            om man ser möjligheterna och inte hindren.
          </note>
          <note type="speaker">
            Anf. 72 KIA ANDREASSON (mp) replik:
          </note>
          <note>
            Fru talman! Jag tycker att jag försöker analysera både möjligheter
            och hinder. När det gäller Schengensamarbetet har vi sett många
            hinder. De kanske är mer synliga än fördelarna.
          </note>
          <note>
            Anf. 73 SIW WITTGREN-AHL (s):
          </note>
          <note>
            Fru talman! Svenska byggnadsarbetareförbundet utsåg år 2000 till
            ett arbetsmiljöår och startskottet för en långsiktig satsning
            på en bättre arbetsmiljö.
          </note>
          <note>
            Över hela landet genomfördes arbetsplatsbesök för kontroll av
            arbetsmiljön. Vid ett besök på en mindre byggarbetsplats i Göteborg
            konstaterades att både byggnadsställningar och arbetsmiljöplan
            saknades. Bristerna påtalades för den ansvariga på företaget.
            Om detta inte rättades till skulle man riskera en polisanmälan.
            Ansvarig svarade: Det får ni väl göra då. Någon respekt för arbetsmiljölagen
            fanns inte.
          </note>
          <note>
            I Hallands nyheter stod följande att läsa den 15
          </note>
          <note>
            juni 2000: "Yrkesinspektionen i Göteborgs distrikt anmälde 22
            fall av arbetsmiljöbrott till åklagare. Av dem preskriberades
            20, däribland 5 där företaget inte upprättat någon arbetsmiljöplan.
            Övriga 2 lades ner."
          </note>
          <note>
            Att brott mot arbetsmiljölagen kan löna sig för företagen får
            konsekvenser för alla på arbetsmarknaden, ja, för hela samhället.
            En följd kan bli att kostnaderna för sjukförsäkringen ökar kraftigt.
            Och vilka signaler ger man till polis och åklagare när ärenden
            handläggs på detta sätt?
          </note>
          <note>
            Att så många arbetsmiljöbrott som anmälts till åklagare preskriberas
            är mycket allvarligt. Insatser har gjorts i form av utbildning
            riktad till åklagare, men detta har inte varit tillräckligt. Åklagare
            och polis har en mycket stor arbetsbörda. Det är viktigt att lagföringen
            av arbetsmiljöbrott blir effektivare för att upprätthålla respekten
            för reglerna om arbetsmiljö.
          </note>
          <note>
            Förbättrad utbildning för poliser och åklagare är viktiga medel.
          </note>
          <note>
            Fru talman! I denna skrivelse redovisas översiktligt de åtgärder
            som vidtagits sedan förra lägesrapporten 1999 inom ramen för regeringens
            strategi för samlade åtgärder mot den ekonomiska brottsligheten.
          </note>
          <note>
            Ambitionen i denna skrivelse tycker jag är bra. Men jag vill
            fästa uppmärksamheten på att även brister i arbetsmiljön är ett
            viktigt inslag i bekämpningen av den ekonomiska brottsligheten.
          </note>
          <note>
            Fru talman! Det är också viktigt för oss och vår trovärdighet
            som riksdagsledamöter när vi i andra sammanhang pratar om miljö
            i byggnader, i inomhusoch utomhusmiljön, att vi ser till att de
            som bygger husen också kan göra det på ett tryggt och bra sätt.
          </note>
          <note>
            Fru talman! Med den redogörelse som Märta Johansson gjorde tycker
            jag att man kan följa utvecklingen av bekämpningen av den ekonomiska
            brottsligheten på ett bra sätt.
          </note>
          <note type="speaker">
            Anf. 74 RONNY OLANDER (s):
          </note>
          <note>
            Fru talman! Bostaden är ingen konsumtionsvara vilken som helst.
            Hur vi bor, var vi bor och hur mycket det kostar att bo påverkar
            i hög grad vår livssituation och våra möjligheter i livet. Dessa
            ord har sagts många gånger och är bakgrund till att vi socialdemokrater
            ser bostadspolitiken som en viktig del av välfärdspolitiken.
          </note>
          <note>
            Kärnan i den sociala bostadspolitiken är att alla ska ha rätt
            till en god bostad till skäligt pris, med modern utrustning och
            av den storlek som motsvarar familjens behov.
          </note>
          <note>
            Byggbranschens förutsättningar att bygga och reparera dessa bostäder
            diskuteras inte minst ur konkurrenssituation. Hur ska en seriös
            småbyggare klara konkurrensen om den inte sker på samma villkor?
          </note>
          <note>
            Fru talman! Denna inledning har jag valt därför att det är viktigt
            att påpeka och utgör ett faktum när vi diskuterar övergripande
            frågor i byggbranschen att någon ska utföra just dessa arbeten
            på ett hantverksmässigt sätt under ordnade former. Detta görs
            också i de allra flesta fallen.
          </note>
          <note>
            Samtidigt finns det anledning att diskutera vad som sker i samhället.
            Vi som skrev motioner om byggbranschen tyckte att vi ville lyfta
            fram vissa faktorer till diskussion och därför skrev vi just denna
            motion.
          </note>
          <note>
            Jag noterar också utskottets skrivning och den lämnade redovisningen
            om motionen samt att regeringen arbetar på olika sätt med frågan.
            Det är mycket positivt, och det ska bli intressant att följa det
            arbetet.
          </note>
          <note>
            Fru talman! Vi måste ställa upp på de skötsamma företagen, så
            att kan få konkurrens på lika villkor. Det är viktigt att påpeka
            - jag har gjort det en gång tidigare, och jag gör det en gång
            till - att de allra flesta företagen sköter sina åligganden gentemot
            sina anställda och samhället. När det gäller de frågor som vi
            i dag diskuterar, kan det finnas en risk att föra svepande argument
            över olika branscher. Det är viktigt att inte göra det utan i
            stället se de problem som finns och långsiktigt arbeta med dem
            i en positiv anda.
          </note>
          <note>
            Det finns problem i byggbranschen. Inte minst den fackliga organisationen
            Byggnads och de lokala avdelningarna jobbar med dessa frågor på
            ett i vid mening föredömligt sätt. Jag vill särskilt framhålla
            kollektivavtalets betydelse som en del i detta arbete.
          </note>
          <note>
            Även arbetsgivarsidans organisationer arbetar med dessa frågor,
            och det tycker jag är positivt. Här finns ett gemensamt intresse
            för olika aktörer att bidra med sina kunskaper och erfarenheter
            och agera gemensamt.
          </note>
          <note>
            Vi ställer krav på företagen att de i olika sammanhang vad gäller
            löner, social trygghet, arbetsmiljö osv. ska sköta sina åligganden
            för sina anställda.
          </note>
          <note>
            Därför är det viktigt att lyfta fram och föra debatten.
          </note>
          <note>
            Fru talman! Jag skulle vilja ta upp vad vi kan kalla för entreprenadkedjor
            och hur en typisk transaktion kan se ut i olika led.
          </note>
          <note>
            Företaget A, som är ett stort, välrenommerat byggföretag, ger
            företaget B i uppdrag att utföra vissa uppgifter, t.ex. delentreprenader
            på ett bygge. Företaget B vänder sig i fråga om vissa arbeten
            till företaget
          </note>
          <note>
            C. Företaget C, som utåt sett är helt vitt, har ett visst antal
            anställda, redovisar och betalar moms och arbetsgivaravgifter.
            Företaget C kontaktar personen X
          </note>
          <note>
            för att "låna in" extra personal. Personen X fixar inte bara
            personal utan även schysta fakturor för något annat företag. Företaget
            C representerar det sista vita ledet. Företaget D fakturerar företaget
            C för
          </note>
          <note>
            "lönekostnader" för den "inlånade" personalen. Företaget är ett
            s.k. plus-minus-noll-företag. Det innebär att intäkterna för fakturering
            till C finns redovisade, men samtidigt finns motsvarande kostnad
            för inlåning av personal från företaget E. Ofta brukar företaget
            E
          </note>
          <note>
            se till att redovisa en liten men försumbar lön. På så sätt finns
            man med i skattemyndighetens arbetsgivarregister i fall någon
            skulle fråga om det. Normalt har detta företag inga anmärkningar
            om obetalda skatter och liknande. Företagets enda syfte är att
            lägga ut dimridåer ned till den svarta arbetskraften. Då har vi
            kommit till det sista ledet i min redogörelse, då det handlar
            om företaget E, som varken redovisar skatter eller avgifter och
            saknar bokföring. Hos det här företaget omvandlas betalningar
            via gireringar, factoringbolag m.m. till kontanter som går till
            arbetarna som jobbar svart på bygget. Företaget har dock F-
          </note>
          <note>
            skattsedel och ska redovisa moms i inkomstdeklarationen, men
            man hinner inte lämna någon deklaration eftersom företaget lever
            bara i ett och ett halvt till två år. Det kännetecknas av många
            styrelsebyten med s.k.
          </note>
          <note>
            målvakter som ledamöter i styrelsen.
          </note>
          <note>
            Mina frågor till utskottets föredragande är följande: Hur ser
            ni på dessa frågor, Märta Johansson? Kan man förhoppningsvis tro
            att de här frågorna också finns med i vid mening i det arbete
            som kommer att redovisas senare i höst och framöver?
          </note>
          <note type="speaker">
            Anf. 75 MÄRTA JOHANSSON (s) replik:
          </note>
          <note>
            Fru talman! Ronny Olander ber mig utveckla hur vi ser på detta.
            Jag kan tala om för Ronny Olander att vi är precis lika upprörda
            som ni är inom byggfacken över detta. Detta har en likhet med
            den s.k. karusellhandeln, när det ena företaget köper varor och
            säljer till det andra osv.
          </note>
          <note>
            Man arbetar mycket intensivt med frågorna på
          </note>
          <note>
            Ekobrottsmyndigheten. Det vet jag. Man tror att man ska komma
            åt detta genom ett intensivt samarbete mellan skattemyndigheter,
            kronofogdemyndigheter, finansinspektion osv. Alla myndigheter
            ska samverka. Jag tror att det är det enda sättet.
          </note>
          <note>
            Det är inte lätt att komma åt detta. Problemen är uppmärksammade
            och följs. Man försöker att göra vad man kan.
          </note>
          <note type="speaker">
            Anf. 76 RONNY OLANDER (s) replik:
          </note>
          <note>
            Fru talman! Jag tackar för svaret från Märta Johansson. Det är
            viktigt att understryka allt som görs inom området. Det är inte
            helt lätt att vara platschef för ett större jobb med många underentreprenörer,
            som i sin tur har underentreprenörer efter underentreprenörer
            - därför att branschen ser ut så. Glädjande nog har vi en högkonjunktur
            som kan utvecklas och har betydelse för 50-60 kommuner i vårt
            land.
          </note>
          <note>
            Men med långa entreprenadkedjor finns, som Siw
          </note>
          <note>
            Wittgren-Ahl påtalar, arbetsmiljösynpunkter och konkurrenssituationer
            med okända människor på byggarbetsplatserna. Det är viktigt att
            lyfta fram dessa synpunkter. Det är det vi försöker att göra på
            olika sätt.
          </note>
          <note type="speaker">
            Anf. 77 ANDERS KARLSSON (s):
          </note>
          <note>
            Fru talman! Ekonomisk brottslighet kan ta sig många uttryck.
            Exemplen på uppfinningsrikedom tar sig uttryck i att undanhålla
            samhället skatt. Många av oss har sett nyhetsprogram på TV med
            exempel på smuggling av sprit och cigarretter. Sprit i stora fat
            göms bakom cementblock och cigarretter förpackas i kulvertrör
            avsedda för fjärrvärme. Uppfinningsrikedomen är stor.
          </note>
          <note>
            En annan sektor där ekonomisk brottslighet håller på att etablera
            sig gäller arbetskraft inom byggbranschen. Framför allt arbetskraft
            från våra grannländer i öst har uppmärksammats i södra Sverige.
          </note>
          <note>
            Fru talman! Jag ska här ge några exempel tagna från tidningsurklipp.
          </note>
          <note>
            Två män från Bosnien har arbetat utan arbetstillstånd på en arbetsplats
            i Skåne. Arbetsgivaren har vid ett flertal tillfällen använt sig
            av illegal arbetskraft.
          </note>
          <note>
            Vid ett tillslag i slutet av augusti grep Malmöpolisen sex polska
            byggnadsarbetare. De saknade arbetstillstånd och avvisades till
            Polen. Efter två veckor var tre av männen tillbaka igen. Avvisningen
            hade inte gett någon verkan eftersom polisen inte har någon laglig
            möjlighet att ge återreseförbud. Deras jobb blir därför meningslöst,
            säger Malmöpolisen.
          </note>
          <note>
            Några dagar senare är det dags igen på samma arbetsplats. Då
            påträffas två män från Bosnien. Männen saknar arbetstillstånd.
          </note>
          <note>
            Ett annat exempel: Fem byggnadsarbetare misstänktes arbeta illegalt
            utan arbetstillstånd, också i
          </note>
          <note>
            Skåne. Byggnadsarbetarna, som var från Polen, arbetade med murnings-
            och gjutningsarbeten på en stor villa. Några månader senare grep
            polisen samma byggnadsarbetare, sedan de utvisats, på samma arbetsplats.
            Några månader senare igen, på samma arbetsplats, grep polisen
            fyra polska byggnadsarbetare, som avvisades och skickades tillbaka
            till Polen.
          </note>
          <note>
            Fru talman! Vi är några som har väckt en motion där vi påtalar
            den ekonomiska brottsligheten inom byggbranschen. Regeringen har
            i regeringsskrivelse
          </note>
          <note>
            2000/01:25, Lägesrapport i fråga om den ekonomiska brottsligheten,
            lagt fram förslag till åtgärder vad gäller restaurangbranschen.
            Åtgärderna är intressanta och borde på motsvarande sätt tillämpas
            och appliceras i byggbranschen. Den ekonomiska brottsligheten
            som förekommer inom byggbranschen bör beivras och i förekommande
            fall åtgärdas. Därför föreslår vi att ett särskilt program bör
            utarbetas som innehåller förslag till bekämpningsåtgärder av arbetsmiljöbrott,
            miljöbrott samt ekonomisk brottslighet inom byggbranschen.
          </note>
          <note>
            I den regeringsskrivelse som vi i dag behandlar framgår följande:
          </note>
          <note>
            Kampen mot den ekonomiska brottsligheten ska vara en prioriterad
            verksamhet för myndigheterna.
          </note>
          <note>
            Särskild vikt ska läggas vid att samordna myndigheternas prioriteringar
            och att utveckla deras samarbete.
          </note>
          <note>
            Vidare ska myndigheternas kompetens i fråga om ekonomisk brottslighet
            höjas.
          </note>
          <note>
            Till sist kommer den punkt som jag vill komma till: En annan
            huvudpunkt i strategin är att näringslivet måste ta ett ökat ansvar
            i kampen mot den ekonomiska brottsligheten, bl.a. genom att utveckla
            affärsetik och kontroll.
          </note>
          <note>
            Vad säger då utskottet med anledning av skrivelsen? Jo, man hänvisar
            till att det pågår ett projekt och att det kommer att redovisas
            i höst. Det är väl bra att man gör det, men vi skulle vilja att
            man gick ännu ett steg längre och försökte angripa det här och
            kanske var ännu tydligare i sin skrivning än man har varit här.
            Utskottet säger att det mot bakgrund av det som är sagt inte finns
            skäl att göra något särskilt uttalande i frågan. Vi motionärer
            skulle ha önskat något som var bättre.
          </note>
          <note>
            Jag återgår till frågan om den roll som arbetsgivarna och arbetsgivarorganisationerna
            har i den här frågan.
          </note>
          <note>
            Byggnadsarbetareförbundet i Skåne har engagerat sig mycket starkt
            i de här frågorna. Man tog initiativ till ett möte med representanter
            från polisen och skattemyndigheten samt motparten Byggmästareföreningen.
            Till mötet kom rotelchefen för polisen samt en handläggare av
            utlänningsärenden. Skatteförvaltningen kom med avdelningschefen
            för skattekontroll samt två handläggare. Men, fru talman, hör
            och häpna! Arbetsgivarparten Byggmästareföreningen meddelade inte
            ens att de inte skulle närvara på mötet -
          </note>
          <note>
            detta enligt ombudsmännen på Byggnadsarbetareförbundet. De brydde
            sig helt enkelt inte om frågan. Det måste vara allvarligt. De
            om några måste se till att det finns konkurrensneutralitet. Vi
            måste se till att alla som utför tjänster i samhället också gör
            sin rättmätiga del i fråga om att betala skatt.
          </note>
          <note>
            Frågan var också uppe om att ha en legitimation för att alla
            som arbetar på byggarbetsplatserna skulle kunna kontrolleras.
            De skulle ha legitimation, ungefär som vi riksdagsledamöter har
            för att komma in i vårt hus, för att visa att de jobbar i ett
            företag som sköter sina åtaganden. BF tyckte, efter påtalan, att
            det var helt onödigt att göra den här formen av legitimationskontroll
            på dem som jobbar på byggarbetsplatserna.
          </note>
          <note>
            Fru talman! Mycket skulle i övrigt kunna önskas om att driva
            på arbetet mot den ekonomiska brottslighet som börjar ta sig allt
            grövre uttryck i särskilt södra Sverige med arbetskraft från framför
            allt östländerna.
          </note>
          <note>
            Jag kan ändå konstatera att det finns en stor samstämmighet mellan
            alla partier och dem i justitieutskottet som har varit med om
            att skriva betänkandet, att man tar de här frågorna på största
            allvar. Vi kan också bara hoppas att vi kan komma till rätta med
            detta som håller på att breda ut sig, just att arbetskraften illegalt
            kommer in från framför allt östländerna. Byggbranschen är inte
            ensam om det, utan det sprider sig nu till andra branscher också.
          </note>
          <note>
            Fru talman! Med det vill jag avsluta mitt anförande.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 13 §.)
          </note>
          <note>
            8 § Ansvaret för inregistrering av bouppteckningar och för arvsbeskattning,
            m.m.
          </note>
          <note>
            Föredrogs justitieutskottets betänkande 2000/01:JuU7
          </note>
          <note>
            Ansvaret för inregistrering av bouppteckningar och för arvsbeskattning,
            m.m. (prop. 2000/01:21).
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under 13 §.)
          </note>
          <note>
            9 § Barn här och nu - Redogörelse för barnpolitiken i Sverige
          </note>
          <note>
            Föredrogs socialutskottets betänkande 2000/01:SoU7
          </note>
          <note>
            Barn - här och nu Redogörelse för barnpolitiken i
          </note>
          <note>
            Sverige (skr. 1999/2000:137).
          </note>
          <note type="speaker">
            Anf. 78 CRISTINA HUSMARK PEHRSSON (m):
          </note>
          <note>
            Fru talman! Regeringens skrivelse Barn - här och nu är en sammanställning
            av utredningar som är på gång, ute på remiss, inte avslutade och
            sådana som bereds för tillfället. I inledningen slås fast politikområde
            barn, och det konstateras att barnfrågorna nu inte längre är en
            del av familjepolitiken. Man nämner visserligen att familjen är
            den grundläggande enheten och den naturliga miljön, men koncentrerar
            sig sedan på barnet utan att närmare gå in på orsak och verkan.
          </note>
          <note>
            Min och Moderaternas uppfattning är att det ekonomiska stödet
            ska gå till de barnfamiljer som bäst behöver det. I dag är effekten
            snarast densamma som när man ger värktabletter för att dämpa någons
            stresshuvudvärk. Man döljer den verkliga anledningen - det känns
            lättare ett kort tag. Sedan kan man gå vidare och erbjuda starkare
            doser. Till sist har man åstadkommit ett slags beroende - ett
            ekonomiskt beroende av politiska beslut.
          </note>
          <note>
            Alla kommer vi nog ihåg hur politikerna fick besluta om att tidigarelägga
            utbetalningar av barnbidraget för att möjliggöra för barnfamiljerna
            att fira midsommar.
          </note>
          <note>
            Men detta är inte vad man vill ha, varken patienten med huvudvärk
            eller barnfamiljen som lever i nyfattigdom. Man vill bli frisk
            - man vill bli fri.
          </note>
          <note>
            För övrigt finns i skrivelsen en mängd andra viktiga områden
            upptagna, som ensamförälderns utsatthet, regeringens s.k. storstadspolitik
            och situationen för funktionshindrade barn och ungdomar.
          </note>
          <note>
            Om detta och mycket mer skulle vi kunna diskutera länge, men
            jag kommer här att främst uppehålla mig kring de reservationer
            och det särskilda yttrande som finns i betänkandet SoU7. Sedan
            hoppas jag att majoriteten i alla dessa utredningar och beslut
            i framtiden ser mer på andras möjligheter än på politikers maktfullkomlighet
            att vilja styra och ställa där det inte behövs.
          </note>
          <note>
            Fru talman! I reservation 1 behandlas barns problem. Vi anser
            att barns problem först och främst hänger ihop med familjesituationen
            och faktorer som arbetslöshet, missbruk, bristande tilltro, höga
            skatter och bristande integration. Faktum är att det i dag finns
            150 000 barn som lever i fattiga familjer.
          </note>
          <note>
            Vi anser att det är familjen som är stöttepelare, och det är
            deras möjlighet att fatta egna beslut som behöver förstärkas för
            att barn ska må bra. Det är därför viktigt att skapa möjligheter
            för familjen att förena yrkesliv och familjeliv och samtidigt
            ge föräldrar som så önskar en reell möjlighet att vara hemma med
            barnen längre än vad föräldraförsäkringen medger.
          </note>
          <note>
            De fyra borgerliga partierna lade förra året fram ett gemensamt
            förslag som innebär att barnomsorgsstödet ska omfatta alla och
            inte gå vägen om kommunerna. Det skulle ge möjlighet till flexibla
            lösningar;
          </note>
          <note>
            alla fick chansen, oavsett tjocklek på plånbok, att kunna välja.
            Är inte det generell välfärdspolitik?
          </note>
          <note>
            Fru talman! En ny typ av sjuklighet har kommit att dominera bilden
            av barns hälsa i Sverige. Det handlar om DAMP, ADHD, Aspergers
            syndrom m.fl., de s.k. bokstavsbarnen. Det är tillstånd som rör
            barns beteende, känslor, motorik och sociala kompetens.
          </note>
          <note>
            I dag finns i Sverige en inflammerad debatt för eller emot benämningar
            som hjärndysfunktion och för eller emot medicinsk behandling.
            Ett barn har rätt att få en diagnos och rätt behandling, likaväl
            som barn har rätt att få slippa en oriktig diagnos, som följer
            dem livet igenom, och därmed kanske också en oriktigt insatt behandling.
          </note>
          <note>
            Detta är vad motionen och reservationen handlar om, och detta
            är vad majoriteten säger nej till.
          </note>
          <note>
            Jag plockade i går ut ett antal papper ur datorn, och de handlar
            om den senaste tidens inflammerade debatt i det här ärendet. Det
            handlar bara om vad som har funnits i Dagens Medicin under november
            och december månad. Det är ofta en hätsk debatt, med synpunkter
            för eller emot olika behandlingsformer.
          </note>
          <note>
            Däremellan står ett barn.
          </note>
          <note>
            I dag arbetar Socialstyrelsen med ett state of the art-dokument,
            som ska vara en kunskapsgenomgång
          </note>
          <note>
            - inte en genomlysning av diagnoskriterier och behandlingsformer.
            Vi får inte svar på frågan varför så många barn i dag får dessa
            diagnoser, hur barnen diagnostiseras, av vem och hur vi hjälper
            dem bäst.
          </note>
          <note>
            Många lärare har kommit fram till mig och sagt så här: Du förstår,
            Cristina, att det är jättebra när Kalle eller Lotta får en diagnos,
            för då kan jag gå till skolnämnden och begära mera resurser.
          </note>
          <note>
            Okej, säger jag. Men vad ska dessa resurser användas till? Finns
            den bästa pedagogiken som möter just det barnets behov i skolan
            i dag? Finns läromedlen? Finns arbetsmiljön? På vilket sätt blir
            familjen medveten och delaktig? Vad vet gymnasieskolan, och vad
            vet fritis?
          </note>
          <note>
            Finns råd och hjälp också att få från andra vetenskapliga discipliner?
            Var finns eldsjälarna, och vad gör att de faktiskt finner en del
            av dessa barn och kan hjälpa dem? Hur följs barnen upp i skolan,
            men också senare?
          </note>
          <note>
            Fru talman! Vi brukar tala om vikten av vårdkedjan och av att
            den inte får brytas. Vi talar om vårdplanering och nationella
            program för många diagnoser.
          </note>
          <note>
            Det måste väl ligga i barnkonventionens absoluta intresse att
            vi är bombsäkra på vad vi gör mot dessa barn? Jag beklagar att
            majoriteten inte har insett detta.
          </note>
          <note>
            Sedan går jag till frågan om internationella adoptioner och reservation
            29. Det handlar om kunskapen om internationella adoptioner och
            adoptivbarns utveckling, och att denna generellt sett är ganska
            ofullständig. Eftersom Sten Tolgfors är anmäld till denna debatt
            kommer han närmare att beröra denna fråga.
          </note>
          <note>
            Jag vill bara påminna utskottet om att Statens institutionsstyrelse
            informerade utskottet under ett besök på ett § 12-hem i Östergötland
            om att man just ser fler adopterade barn i denna grupp av unga.
          </note>
          <note>
            Fru talman! När det gäller motionen om familjeråd och det tillkännagivande
            som har gjorts med anledning av denna vill jag säga att vi gläder
            oss åt att det blir ett sådant tillkännagivande från utskottets
            sida. Det måste vara en självklar rätt - gärna ett krav
          </note>
          <note>
            - att familjen ska vara delaktig när beslut tas om sociala ingripanden
            eller stödåtgärder som rör barnen.
          </note>
          <note>
            Detta kommer säkert Thomas Julin att beröra närmare i sitt anförande.
            Han kommer säkert också att fråga s och v varför de inte vill
            ge föräldrar och barn denna chans. Moderaterna har arbetat länge
            med denna fråga, och vi är nu glada att vi kan se ett resultat.
          </note>
          <note>
            Fru talman! Glädjande är också att socialdemokraterna till slut
            gav sexpartimotionen sitt gillande och att de stöder denna. Det
            handlar om de riktlinjer som WHO har utarbetat vad gäller självmordsförebyggande
            arbete och att de snarast ska omsättas till svenska förhållanden.
            Nationellt centrum för suicidforskning och prevention av psykisk
            ohälsa är världsledande på detta område och ligger bakom utformningen
            av dessa riktlinjer. Märkligt hade det varit om vi i Sverige inte
            hade antagit dem.
          </note>
          <note>
            Verkligheten för många barn i dag är inte harmoni och trygghet.
            Många barn växer upp i sargade familjer och utan stöd, och det
            kan ge psykisk ohälsa. Fru talman! En ung människa kan som yttersta
            konsekvens av psykisk ohälsa och bristande stöd begå just självmord.
            Jag noterar att denna risk finns beskriven endast på ett ställe
            i regeringens skrivelse. Det är i samband med redovisningen vad
            gäller alkohol och narkotika, som också kan vara anledningen till
            olyckor, självmord och social utslagning.
          </note>
          <note>
            Men det finns också andra faktorer som ligger bakom självmord
            bland unga. Därför är det viktigt att riktlinjerna nu ger kunskap
            och medvetenhet, så att man i tid kan observera dessa tidiga signaler
            och därigenom förhindra självmord. Jag kommer med stort intresse
            att ta del av regeringens vidare handhavanden med anledning av
            detta tillkännagivande.
          </note>
          <note>
            Fru talman! Självklart står vi bakom samtliga reservationer och
            det särskilda yttrandet, men för tids vinnande yrkar jag bifall
            endast till reservation 1.
          </note>
          <note type="speaker">
            Anf. 79 ROSITA RUNEGRUND (kd):
          </note>
          <note>
            Fru talman! Jag börjar med att yrka bifall till reservation nr
            25. Vi står naturligtvis också bakom våra övriga reservationer.
          </note>
          <note>
            Jag gjorde precis som Cristina Husmark Pehrsson
          </note>
          <note>
            - jag reagerade när jag läste att barnfrågorna blir ett speciellt
            politikområde. Man säger uttryckligen att barnfrågorna tidigare
            var en del av familjepolitiken.
          </note>
          <note>
            Den allmänpolitiska debatten om barns och ungdomars möjlighet,
            som vi hade här i kammaren förra veckan, belyste ganska klart
            barns och ungdomars verklighet i Sverige här och nu. Alla var
            rörande överens om att vissa grupper fick bära de tyngsta bördorna
            när besparingar genomfördes ute i kommunerna och också vilka problem
            man har med att lokalt genomföra just barnkonventionen.
          </note>
          <note>
            Människor utvecklas, mognar och mår bäst i små grupper. I den
            lilla grupp som en familj utgör får familjemedlemmarna möjlighet
            att möta kärlek, omtanke och förståelse men också ställas inför
            krav och ta ansvar. På det sättet anknyter familjen som gemenskap
            till människans djupaste behov - behovet av att bli sedd och att
            vara en person som inte är utbytbar.
          </note>
          <note>
            Vi kristdemokrater anser - det är vår grund - att familjen är
            en oersättlig gemenskap. Därför är det viktigt att i alla sammanhang
            stödja och utnyttja familjens naturliga vilja och kraft, och därför
            är tillkännagivandet om familjerådslag ett steg i rätt riktning.
          </note>
          <note>
            All erfarenhet visar att fungerande och stabila familjer är bra
            både för barn och vuxna och också en förutsättning för ett gott
            samhälle. Därför är det glädjande att regeringen planerar att
            avsätta särskilda resurser för att utveckla arbetet just med föräldrautbildning
            och annat föräldrastöd. I vår reservation utvecklar vi vår syn
            på föräldrautbildningen och vikten av att resurser avsätts till
            förebyggande insatser.
          </note>
          <note>
            Familjestabilitet bör vara ett politiskt mål i första hand för
            barnens skull.
          </note>
          <note>
            Vi har i Sverige en stark folkbildningstradition.
          </note>
          <note>
            Det borde vara naturligt att vi utbildar oss för att klara av
            det värdefullaste vi har: våra relationer till varandra som vuxna
            och relationerna till barn.
          </note>
          <note>
            Par som ska gifta sig eller flytta ihop bör erbjudas utbildning
            om hur man ger förhållandet en bra start, om övergången mellan
            olika livsfaser och om hur man undviker att låta kriser leda till
            splittring.
          </note>
          <note>
            Jag har träffat personer som just har genomgått en s.k. äktenskapsskola.
            De hade bott med en ensamförälder och kände att de inte var redo
            för ett förhållande. Just denna äktenskapsskola upplevde de som
            mycket positiv.
          </note>
          <note>
            Mödravården, fru talman, borde vara en självklar plats för föräldrautbildning
            och annat förebyggande arbete. Andra viktiga platser kan vara
            vårdcentraler, kyrkor och samfund, studieförbund och folkrörelser.
          </note>
          <note>
            Det finns utbrändhet, man går i väggen och antalet sjukskrivningar
            ökar. Här ser vi tyvärr ingen avmattning, utan tvärtom. Speciellt
            drabbade är anställda inom det offentliga. Bakom alla dessa vuxna
            som mår dåligt finns det också väldigt många barn. Vet vi egentligen
            hur dessa barn mår och hur de påverkas av föräldrarnas stressituation?
            Var finns den allsidiga forskning som visar hur barnen mår i dagens
            samhälle i samband med stress, arbetslöshet, teknifiering osv.?
          </note>
          <note>
            Det är kanske hög tid att forska om hur det uppväxande släktet
            påverkas av skeenden i tiden.
          </note>
          <note>
            Fru talman! Mödravårdscentraler och barnavårdscentraler har ett
            stort förtroende bland föräldrarna och fyller en funktion för
            nära nog alla barn och familjer i landet. Tyvärr har neddragningar
            inom sjukvården även lett till att dessa organisationer slimmats,
            så att tiden för att hjälpa dem som behöver det faktiskt har minskat.
          </note>
          <note>
            Jag vet hur det är i min egen kommun. Det fanns två distriktssköterskor
            på en liten central i ett samhälle. Den ena var inriktad på barn
            och den andra på äldre. Barnantalet minskade, vilket gjorde att
            distriktssköterskan med inriktning mot barn flyttades.
          </note>
          <note>
            Jag gick tillsammans med distriktssköterskorna ett par dagar
            hemma och såg den nära kontakt som knöts mellan just distriktssköterskan
            och föräldrarna. Det fanns en kunskap som var oersättlig.
          </note>
          <note>
            Hur använder vi just personalens kunskap om barnen och deras
            familjer?
          </note>
          <note>
            Vi har ännu inte sett slutet av de besparingar som genomfördes
            ute i kommunerna. En samsyn och samordning mellan olika politikområden
            är också nödvändig om vi menar något med barnets bästa.
          </note>
          <note>
            Jag fick ett brev från en mamma med två barn som bor på en liten
            ö i Göteborgs skärgård. Det kanske är fler av er som har fått
            detta brev. Hon berättar att hon bor på en ö, hennes man arbetar
            som fiskare, och de har bott där i generationer. Det är en fin
            miljö för barn att växa upp i. Det är ena sidan av att bo så.
          </note>
          <note>
            Den andra sidan är att bo avsides. Man har två färjeförbindelser,
            vilket tar mycket tid i anspråk. Det ger barnen längre dagar på
            dagis, maten blir dyrare, etc.
          </note>
          <note>
            Men de har valt detta. Men det som gör henne och familjen orolig
            är fastighetstaxeringen.
          </note>
          <note>
            Ser vi på fastighetstaxeringen som en prioriterad barnfråga?
            Ställer vi oss någon gång den frågan själva? Det är sagt att vi
            på alla politikområden ska se till barnets bästa.
          </note>
          <note>
            I regeringsförklaringen i höstas sade Göran Persson: Sverige
            är och ska vara världens barnvänligaste land.
          </note>
          <note>
            Ett år tidigare hade Rädda Barnens ordförande
          </note>
          <note>
            Görel Thurdin sagt: Barnen har inte mer inflytande i dag än för
            tio år sedan när FN:s barnkonvention kom till. Vi tar fortfarande
            inte fasta på vad barn egentligen säger. Vi lyssnar men bestämmer
            ändå som vi vill.
          </note>
          <note>
            Fru talman! Min fråga är: Vågar vi lyssna och ta till oss det
            som barn säger?
          </note>
          <note type="speaker">
            Anf. 80 KENNETH JOHANSSON (c):
          </note>
          <note>
            Fru talman! Jag vill börja med att yrka bifall till reservation
            36, men jag står självfallet bakom även övriga reservationer där
            Centerpartiet finns med.
          </note>
          <note>
            Fru talman! Barn har behov av trygghet, självbestämmande och
            livskvalitet. Detta är utgångspunkten i FN:s barnkonvention och
            principerna om barns bästa, rättigheter om vikten av att lyssna
            till barnet och om dess rätt till liv och utveckling. Barn har
            speciella behov av skydd och stöd. Barnen har egna rättigheter,
            och framför allt har barnen ett eget människovärde. Barn är inte
            miniatyrupplagor av vuxna utan individer med egna unika behov.
            Barns tillvaro måste präglas av trygghet. De måste mötas med respekt
            och få känna gemenskap, delaktighet och tillit.
          </note>
          <note>
            Då formas barnet till en människa med de bästa tänkbara förutsättningarna
            för att klara livets alla påfrestningar.
          </note>
          <note>
            Varje familj ska själv bestämma hur omsorgen om barnen ska formas.
            Familjepolitiken ska ge föräldrarna möjlighet att stödja sina
            barn till att bli kreativa och självständiga individer - inte
            diktera villkoren för omsorg och uppfostran. Det är i första hand
            föräldrarnas ansvar. Regeringen har, tillsammans med stödpartierna,
            drivit igenom maxtaxan, en reform som centraldirigerar både kommunerna
            och de enskilda familjerna, särskilt gagnar höginkomsttagare och
            inte tillmötesgår familjer som önskar flexibla former och tider
            för sin barnomsorg. Centerpartiets förslag till barnomsorgskonto,
            lika för alla barn, med avdragsrätt för styrkta barnomsorgskostnader
            och etableringsfrihet inom barnomsorgen, ger rättvisa och stor
            valfrihet för familjerna. Barnomsorgskontot stimulerar alternativa
            former för barnomsorgen och har en jämställdhetsprofil. Kan familjen
            reellt forma sin barnomsorg efter egna önskemål och behov ges
            de bästa förutsättningar för alla berörda.
          </note>
          <note>
            En rad undersökningar under de senaste åren har visat att det
            är barnfamiljerna som fått minst del av tillväxten. Värst är det
            för ensamstående föräldrar och för invandrarfamiljer med många
            barn. Drygt var tionde barn, 237 000, växer upp i familjer som
            någon gång under året fått socialbidrag. Påfrestningar i familjepolitiken
            påverkar självfallet även barnen negativt. Centerpartiet har i
            budgetsammanhang lagt fram en rad förslag som skulle förbättra
            barnfamiljernas ekonomi. En fortsatt skam för regeringens familjepolitik
            är att unga föräldrar som av någon anledning inte hunnit etablera
            sig på arbetsmarknaden får nöja sig med 60 kr per dag i föräldraförsäkring.
            Centerpartiets krav är en höjning till 200 kr per dag.
          </note>
          <note>
            Ett brutalt exempel på hur de ekonomiskt mest utsatta familjerna,
            de som är i behov av socialbidrag, behandlas i vår växande ekonomi
            är när de som allra bäst behöver barnbidragshöjningen i stället
            får sänkt socialbidrag.
          </note>
          <note>
            Fru talman! Centerpartiet anser nu, liksom tidigare, att den
            ekonomiska politiken bör kompletteras med ett barnperspektiv.
            Vi anser att det i den statliga budgeten bör finnas en särskild
            barnbilaga, där frågor som rör barn och ungdomar redovisas. Det
            skulle ge ett starkare stöd för arbetet med att tydliggöra barn
            rätt och när det gäller hur olika förslag och beslut påverkar
            barnen. Att använda nyckeltal som är jämförbara år för år är ett
            sätt att tydliggöra hur barnens situation förändras. Regeringens
            samordningsfunktion som nämns är ett steg i rätt riktning, men
            det ena behöver inte utesluta det andra.
          </note>
          <note>
            Även om de allra flesta barn i Sverige trots allt har det materiellt
            mycket bra och har engagerade föräldrar finns det många barn som
            har det svårt och som befinner sig i utsatta situationer. Det
            är barn som lever i familjer där psykisk ohälsa, missbruk eller
            misshandel förekommer och barn som utsätts för övergrepp av olika
            slag. Inget barn som växer upp i
          </note>
          <note>
            Sverige ska behöva fara illa. Vi har alla ett stort ansvar för
            att ge våra barn bästa tänkbara uppväxtmiljöer med mycket kärlek
            och omsorg och en omgivning fri från våld och droger.
          </note>
          <note>
            Centerpartiet har i betänkandet krävt ett antal åtgärder för
            att förbättra situationen för särskilt utsatta barn. Vi vill se
            åtgärder för att förbättra efterlevnaden av anmälningsskyldigheten
            i 71 § socialtjänstlagen.
          </note>
          <note>
            Vi vill se ytterligare åtgärder som riktar sig till barn till
            psykiskt sjuka respektive missbrukande föräldrar och barn till
            kriminella. En del görs, en del redovisas också i betänkandet,
            vilket är bra. Men enligt vår uppfattning behöver vi öka tempot
            ytterligare när det gäller åtgärder.
          </note>
          <note>
            Den ökande förekomsten av psykisk ohälsa bland barn och ungdomar
            oroar. Det handlar dels om barnoch ungdomspsykiatriska tillstånd,
            dels om relationsstörningar och individer som utsatts för övergrepp
            eller barn till föräldrar i utsatta riskgrupper. I samverkan behöver
            stödet till barn, ungdomar och även vuxna med psykiska störningar
            utvecklas. Vårdkedjorna måste fungera bättre. Barn- och ungdomspsykiatrin
            måste utvecklas och barns och ungdomars rättigheter i olika lagstiftningar
            skärpas. Förebyggande insatser är avgörande viktigt, bl.a. elevvårdande
            satsningar och ungdomsmottagningar. Ätstörningar är exempel på
            ungdomssjukdomar som måste tas på allra största allvar.
          </note>
          <note>
            Resurserna för barn- och ungdomspsykiatri är otillräckliga och
            köerna på många håll oacceptabelt långa. Att i bred samverkan
            ute i vardagen arbeta med förebyggande åtgärder är lönsamt ur
            både humant och ekonomiskt perspektiv. Detta är ett prioriterat
            område i det utvecklingsavtal mellan staten, landstings- och kommunförbund
            och i de extra resurser som Centerpartiet har medverkat till.
          </note>
          <note>
            Jag och Centerpartiet har tagit upp frågor kring adoptioner i
            betänkandet. Vi framhåller att kunskapen om adoptioner och adoptivbarnens
            levnadsförhållanden inte är tillräckliga. Det behövs ytterligare
            insatser. Det behövs även ytterligare forskning och uppföljning
            för att på bästa sätt långsiktigt stödja såväl den adopterade
            som föräldrar. Centerpartiet anser att adoptionsverksamheten är
            en mycket angelägen verksamhet. Det är positivt, det vill jag
            också framhålla, att adoptionskostnadsbidraget nu höjts.
          </note>
          <note>
            Fru talman! Centerpartiet vill medverka till ett barnvänligare
            samhälle och anser att barnperspektivet ska genomsyra all verksamhet.
            Jag har redovisat några synpunkter. Det finns mer att ta upp,
            men det ska jag återkomma till i andra sammanhang.
          </note>
          <note type="speaker">
            Anf. 81 KERSTIN HEINEMANN (fp):
          </note>
          <note>
            Fru talman! Det finns tydliga och djupa revor i välfärden när
            det gäller förhållanden för barn i vårt land, även om barn i Sverige
            internationellt sett har det bra. De främsta folkhälsoproblem
            som drabbar barn under uppväxtåren är fysisk ohälsa, psykisk ohälsa
            och utveckling av beteenden som utgör hälsorisker i vuxen ålder.
            Till de förra hör bl.a. olycksfallsskador, astma och allergi,
            till de senare tobaksbruk och alkoholbruk.
          </note>
          <note>
            Regeringens skrivelse berör en del av de här problemen, men den
            är otillräcklig i sina förslag. Folkpartiet har i sin motion presenterat
            en politik som förbättrar barns villkor. Vi anser att barnkonventionen
            måste genomsyra allt arbete som direkt eller indirekt rör barn,
            såväl på det nationella som på det internationella planet. Av
            det följer att alla barn ska ha rätt till god tillsyn och omsorg
            samt utbildning anpassad till det enskilda barnets behov, förmåga
            och förutsättningar.
          </note>
          <note>
            Föräldrarnas ansvar för sina barn utgör grunden, men föräldrar
            kan behöva råd, hjälp och stöd för att klara sin uppgift. Vi anser
            därför att föräldrautbildning bör erbjudas inte bara till föräldrar
            till de minsta barnen utan också till föräldrar med barn långt
            upp i tonåren. Detta krav tog jag upp i debatten i förra veckan
            och fick visst stöd av statsrådet Ingela Thalén, så jag hoppas
            att vi så småningom ska kunna få en föräldrautbildning även för
            tonårsföräldrar.
          </note>
          <note>
            Fru talman! Det finns naturligtvis en hel del i det här betänkandet
            som är bra och som stärker barns situation, och jag kan konstatera
            att vi från Folkpartiet har fått gehör för vissa av våra frågor.
            Vårt motionsyrkande, som är gemensamt med flerpartimotionen om
            självmordsprevention bland barn och ungdomar, att WHO:s riktlinjer
            om hur självmordsförebyggande arbete bland barn och ungdomar ska
            bedrivas snarast ska omsättas till svenska förhållanden, har lett
            till ett tillkännagivande till regeringen. Det välkomnar jag särskilt.
            Inget barn borde komma i sådan nöd att de tar sitt liv.
          </note>
          <note>
            Miljöpartiets motion om familjerådslag har också fått majoritet
            i utskottet. Folkpartiet har tidigare fört fram krav om att familjerådslag
            borde utvecklas och kunna genomföras i alla kommuner. Det är glädjande
            att vi har kunnat samla oss i utskottet och fått en majoritet
            för förslaget.
          </note>
          <note>
            Fru talman! På ett antal punkter har Folkpartiet reserverat sig,
            och jag vill nu beröra dessa punkter.
          </note>
          <note>
            Rätten till barnomsorgsplats för det barn vars föräldrar så önskar
            är en väsentlig del av en god barndom. Det möjliggör också för
            bägge föräldrarna att yrkesarbeta. Kvinnorna ges genom barnomsorgen
            tillsammans med föräldraförsäkringen möjligheter att slippa välja
            mellan barn och yrkesarbete, som fallet är med flera medsystrar
            på kontinenten. Det skapar frihet och självständighet för många
            kvinnor. För att barnomsorgen ska vara bra för de barn som vistas
            där måste det också finnas tid för pedagogisk verksamhet.
          </note>
          <note>
            Barnomsorgen får aldrig bli en barnförvaring.
          </note>
          <note>
            Viktigt för kvaliteten och barnets bästa är att det också finns
            ett brett utbud av olika typer av barnomsorg. Privata och andra
            icke offentliga alternativ måste få verka på samma villkor som
            den offentliga barnomsorgen.
          </note>
          <note>
            En oroande tendens på senare år är den minskade möjligheten till
            fritidsplats. Behovet av fritidshem uppfylls inte av kommunerna.
            Det innebär i praktiken att många nioåringar blir nyckelbarn och
            ska klara sig själva efter skolan och på många av skolans lov.
          </note>
          <note>
            Folkpartiet föreslår därför en skärpning av barnomsorgsgarantin,
            så att det blir fler fritidsplatser. Målsättningen är att alla
            barn ska erbjudas fritidsplats under hela grundskolan.
          </note>
          <note>
            Fru talman! Omkring 12 % av barn och ungdomar under 15 år, vilket
            motsvarar drygt 200 000 personer, drabbas varje år av en skada
            till följd av en olyckshändelse - i hemmet, i skolan eller i en
            annan omgivning. De skadas så pass allvarligt att de måste söka
            läkarvård.
          </note>
          <note>
            Totalt läggs varje år ungefär 20 000 pojkar och flickor under
            18 år in på sjukhus för vård av alla typer av olycksfallsskador.
            Här finns mycket mer att föra för att förebygga alla dessa olycksfall.
            Visserligen är barnsäkerhetskraven tillgodosedda i lagstiftningen,
            men tillämpningen brister. När det gäller barnsäkerhetskraven
            i bostäder infördes huvuddelen av kraven i bygglagstiftningen
            1973. Motsvarande krav infördes för ombyggnationer 1976, men bostäder
            byggda före
          </note>
          <note>
            1973 omfattas inte av lagstiftningen. Det betyder bl.a.
          </note>
          <note>
            att en stor del av bostäderna i de s.k. miljonprogramsområdena
            inte omfattas av barnsäkerhetskraven enligt Boverkets byggregler.
            Barn som bor i äldre bostäder ska inte ha sämre skydd än barn
            som bor i ett nybyggt hus. Barnombudsmannen föreslog i sin årsrapport
            att barnsäkerhetskraven ska gälla även för fastigheter byggda
            före 1973. Det är enligt Folkpartiets mening nödvändigt att införa
            krav på barnsäkerhet i alla bostäder, även i dem som byggts före
            1973.
          </note>
          <note>
            Det inträffar också ett stort antal olyckor på lekplatser. Varje
            år skadas ca 12 000 barn på lekplatser i
          </note>
          <note>
            Sverige. Dessa olyckor utgör ca 7 % av det totala antalet olyckor
            bland barn upp till 12 års ålder.
          </note>
          <note>
            Yrkesinspektionen har vid tillsyn i skolan konstaterat att det
            finns ett antal brister vad gäller barnens miljö. I skolans kvalitetsarbete
            måste dessa punkter beaktas. Skolverket bör därför ta fram gemensamma
            riktlinjer och handlingsplaner för hur arbetsmiljöarbetet ska
            bedrivas nationellt, inom varje kommun och inom varje skolenhet,
            så att det tillfredsställer alla barns och anställdas berättigade
            krav på en säker och bra arbetsmiljö.
          </note>
          <note>
            Fru talman! Skolhälsovården har en viktig roll när det gäller
            att fånga upp och hjälpa barn och ungdomar med hälsoproblem och
            andra behov av särskilt stöd.
          </note>
          <note>
            En särskild grupp som är viktig att upptäcka är barn i missbrukarfamiljer.
            Detta är en väsentlig uppgift både för skolhälsovården och för
            förskolan. På grund av den knappa ekonomin i många kommuner har
            skolhälsovården nedrustats på många sätt till men för barns hälsa
            och välbefinnande. Nedrustningen medför också att belastningen
            på barnpsykiatrin ökar, då barn vars problem kunnat klaras av
            inom skolhälsovården tvingas söka sig dit i stället. Detta är
            ett samhällsekonomiskt slöseri.
          </note>
          <note>
            Världshälsoorganisationen ser tobaksbruket som ett av världens
            största hälsoproblem som drar med sig mycket stora kostnader.
            Tobaksbruk påverkar ungdomar på många sätt. På grund av exponering
            för tobaksbruk redan i moderlivet kan barn påverkas redan innan
            de föds. De har lägre vikt, och risken för vissa missbildningar
            ökas. Exponeringen för tobaksrök har också visat sig öka risken
            för tidigt spädbarnsdöd och för utveckling av astma och infektioner.
          </note>
          <note>
            Det preventiva arbetet måste därför intensifieras, och målsättningen
            måste vara att alla barn ska kunna få en rökfri uppväxt.
          </note>
          <note>
            Fru talman! I den skrivelse från regeringen som vi nu behandlar
            lämnas en redogörelse för barnpolitiken i Sverige med utgångspunkt
            i FN:s konvention om barnens rättigheter. I avsnitt 3.4 tar regeringen
            upp att det finns olika grupper av barn om lever i en utsatt situation
            och därför har behov av samhällets stöd och skydd. De grupper
            som nämns är barn som utsätts för fysisk och psykisk misshandel
            och sexuella övergrepp, barn till missbrukare, barn till utvecklingsstörda,
            barn till misshandlade kvinnor, barn som försummas. Hur många
            barn det rör sig om är det svårt att uttala sig om.
          </note>
          <note>
            En grupp barn som regeringen underlåter att ta upp i sin skrivelse
            är barn som växer upp i nyandliga rörelser. De har uppmärksammats
            i den av regeringen
          </note>
          <note>
            1996 tillsatta utredningen som har presenterat sina förslag i
            betänkandet I God Tro - samhället och nyandligheten.
          </note>
          <note>
            Utredningen konstaterade att det saknas kunskap och forskning
            om barns situation i mer eller mindre slutna rörelser. Utredningen
            konstaterar att bristen på kunskap och erfarenhet av att möta
            barn från dessa rörelser ställer många personalkategorier inför
            svårbemästrade situationer. Utredningen föreslog också att råd
            och anvisningar borde utarbetas till olika personalkategorier
            inom skola, barnomsorg, socialtjänst och sjukvård. Av samma anledning
            bör kursplaner för lärar-, förskollärar- och socionomutbildningar
            innefatta frågor om religiösa minoriteter. Folkpartiet anser att
            de förslag som lagts fram av utredningen snarast bör genomföras.
          </note>
          <note>
            Fru talman! Barns situation påverkas av flera sinsemellan av
            varandra oberoende beslut i riksdag, kommuner och landsting. Det
            är önskvärt med en utredning som genomför en översyn av hur barn
            påverkas av alla sammantagna transaktioner, parallella system,
            olika bestämmelser m.m. som berör barnfamiljerna mellan kommun,
            stat, landsting osv. Vi har ju nyligen sett vad som hände med
            barnbidragshöjningen för familjer med socialbidrag. Utredningen
            behövs för att finna en helhetssyn, minska marginaleffekter och
            ta bort onödiga kilar i systemet samt säkerligen spara pengar
            och göra systemet bättre och smidigare för barnfamiljerna.
          </note>
          <note>
            Fru talman! Jag står bakom samtliga mina reservationer i det
            här betänkandet, men jag yrkar bifall endast till reservation
            nr 3.
          </note>
          <note type="speaker">
            Anf. 82 THOMAS JULIN (mp):
          </note>
          <note>
            Fru talman! Det är viktigt att vi på alla fronter arbetar med
            barnets bästa som ledstjärna. Barn ska ha rätt att växa upp i
            en bra och trygg miljö. För att barn ska kunna känna trygghet
            måste även barnens närstående ha det bra. I de fall där barnen
            inte har en trygg livsmiljö måste samhället i samarbete med familjen
            ge det stöd och den hjälp som behövs.
          </note>
          <note>
            Fru talman! I samband med det här ärendet har ett stort antal
            yrkanden behandlats. Det är många bra förslag. En del har blivit
            tillgodosedda, andra förslag har lett till reservationer. Miljöpartiet
            står bakom hela
          </note>
          <note>
            16 reservationer i betänkandet. De flesta bygger på egna förslag.
            Några yrkanden som vi ställt oss bakom kommer från moderaterna,
            kristdemokraterna och enskilda socialdemokrater.
          </note>
          <note>
            Det blir lätt många reservationer när man väljer att stödja goda
            idéer utan att stirra sig blind på vem eller på vilket parti som
            kommit med förslaget. Jag tycker att det är synd att det ofta
            är en slakt av motioner och goda idéer. Alla borde i stället göra
            allt för att hitta och lyfta fram alla guldkorn som finns i den
            flod av motioner och yrkanden som skrivs varje år. Jag är övertygad
            om att ett sådant förfarande skulle gynna bl.a. barnen.
          </note>
          <note>
            Fru talman! Jag är mycket glad över att vi i betänkandet fått
            stöd för Miljöpartiets yrkande om att det bör vara en självklar
            rättighet för familjen att få vara delaktig när beslut ska fattas
            om sociala ingripanden eller om stödåtgärder, och att familjen,
            om den så önskar, bör ha rätt till familjerådslag eller annan
            arbetsmodell som i likhet med familjerådslag tar till vara de
            närståendes förslag och resurser.
          </note>
          <note>
            Jag har genom åren mött många familjer som upplevt att de helt
            stängts ute från möjligheten att framföra sina synpunkter när
            socialtjänsten utrett dem eller deras anhöriga. Det är ett arbetssätt
            som många gånger förstört förtroendet för socialtjänsten och skapat
            onödiga konflikter. Många familjer har både blivit och, med rätta,
            känt sig utestängda, överkörda och maktlösa. Detta bekräftas också
            av socialsekreterare som nu lämnat de gamla arbetsmetoderna bakom
            sig och i dag med stor framgång och entusiasm använder sig av
            familjerådslag som arbetsmodell.
          </note>
          <note>
            Fler och fler kommuner och kommundelar inför nu familjerådslag
            som arbetsmetod när t.ex. ett omhändertagande av ett barn är aktuellt.
            Det tycker vi i
          </note>
          <note>
            Miljöpartiet är mycket positivt. Jag hoppas nu att beslutet om
            rätt till familjerådslag ska skapa förändringar i de kommuner
            som ännu inte använder sig av en sådan arbetsmodell.
          </note>
          <note>
            Fru talman! Jag vill passa på att tacka Moderaterna, Kristdemokraterna,
            Centern och Folkpartiet för det stöd som vi i Miljöpartiet fått
            i den här frågan. Jag vet också att många tidigare har framfört
            förslaget om familjerådslag. Jag vet också genom mina kontakter
            att det är många runtom i landet som ser det som en viktig del
            i en nödvändig förändring av socialtjänstens arbetsmetoder.
          </note>
          <note>
            Jag vet också att det hos berörda familjer och hos socialsekreterare
            som jag har kontakt med finns en stor förvåning över att Socialdemokraterna
            och
          </note>
          <note>
            Vänsterpartiet reserverat sig mot förslaget.
          </note>
          <note>
            I Socialdemokraternas och Vänsterpartiets reservation nr 33 omnämner
            reservanterna att barnperspektivet alltid måste vara utslagsgivande
            och att hänsyn ska tas till barnets bästa. Jag delar den uppfattningen,
            och det tror jag att de flesta här i kammaren gör. Men jag kan
            inte se att det finns någon konflikt mellan det som ni skriver
            i reservationen om barnets bästa och rätten till familjerådslag
            eller annan arbetsmodell där de närstående får vara delaktiga
            i ett framtagande av ett beslutsunderlag, för det är ju ett beslutsunderlag
            som det handlar om. I slutänden är det ju socialtjänsten som har
            det sista avgörandet.
          </note>
          <note>
            Jag har svårt att förstå varför Socialdemokraterna och Vänsterpartiet
            inte kunde ställa sig bakom det här förslaget. Tycker ni att rätten
            att vara delaktig i sådana här viktiga beslut och frågor inte
            behövs?
          </note>
          <note>
            Fru talman! Utöver det yrkande som en majoritet i utskottet ställt
            sig bakom har Miljöpartiet bl.a. reservation 34, som innehåller
            sex yrkanden som härrör från motionen När barn omhändertas. Vi
            lyfter fram följande yrkanden:
          </note>
          <note>
            Man ska vidta åtgärder för att hjälpa och stödja hela familjen
            när socialtjänsten tvingas ingripa. Enligt vad vi förstår är det
            inte ovanligt att åtgärderna bara riktas mot endera barnen eller
            föräldrarna. Vi anser att det behövs en helhetssyn för att hjälpa
            hela familjen att komma igen.
          </note>
          <note>
            Vi anser att det alltid ska upprättas en plan för vård och återförening.
            Jag vet att många efterlyser en sådan, och det är lite si och
            så med hur det fungerar ute i kommunerna.
          </note>
          <note>
            När fler syskon placeras ska man eftersträva att syskonen om
            möjligt placeras i samma familjehem eller så nära varandra att
            de kan ha en någotsånär normal kontakt.
          </note>
          <note>
            Barns rätt till ett naturligt umgänge med släkten ska tillgodoses.
            Där brister det många gånger.
          </note>
          <note>
            Det ska ske en utbildning av familjehem. Det gäller både om det
            är ett släktfamiljehem eller ett annat familjehem.
          </note>
          <note>
            Vi anser att det är viktigt att det sker oanmälda kontrollbesök
            i familjehemmen och att socialsekreteraren tar initiativ till
            enskilda samtal med barnen eller ungdomarna.
          </note>
          <note>
            Det ska finnas möjlighet till en mjuk utslussning från ett familjehem
            med möjlighet att återkomma till familjehemmet under en utslussningsperiod.
            Det här är något som har efterlysts av gruppen ungdomar som har
            vuxit upp i familjehem.
          </note>
          <note>
            När det gäller omhändertagande av barn har vi också en reservation
            som handlar om amning, reservation 7. Det gäller barns rätt att
            bli ammade. I enstaka fall omhändertas nyfödda barn på BB. Efter
            vad jag förstår är det bara i vissa kommuner det sker.
          </note>
          <note>
            Vissa kommuner ställer sig väldigt frågande till det här. Ett
            skäl kan vara att socialtjänsten bedömer att den blivande mamman
            inte har tillräckliga resurser för att ta hand om sitt barn. I
            de fall som jag känner till har det hänt att mamman har vägrats
            att amma sitt barn för att barnet och mamman inte ska knyta an
            till varandra. Barnet har tagits ifrån mamman och mamman har medicinerats
            för att man ska stoppa mjölkbildningen.
          </note>
          <note>
            Vi är medvetna om att det är ovanligt att man gör på det här
            sättet, men det förekommer som sagt var.
          </note>
          <note>
            Vi anser att det är fel mot det nyfödda barnet med tanke på den
            kunskap som finns om vikten av att ett barn ammas. Vi tycker också
            att det är grymt mot mamman.
          </note>
          <note>
            Fru talman! Givetvis står vi bakom samtliga våra reservationer
            i det här betänkandet, men jag nöjer mig med att yrka bifall till
            reservation 34. Kerstin Maria
          </note>
          <note>
            Stalin kommer i sitt inlägg att tala om några av Miljöpartiets
            övriga motionsförslag.
          </note>
          <note type="speaker">
            Anf. 83 MARGARETA ISRAELSSON (s):
          </note>
          <note>
            Fru talman! "Jag kommer hit för att få studera, inte för att
            äta. Säg det till henne!" Flickan rycker ivrigt i skjortärmen
            på mannen bredvid mig. Vi sitter på huk på en liten inhägnad gård
            i utkanten av Calcuttas slumområden. Här bedriver frivilligorganisationen
            CRY verksamhet för slummens barn. Runtomkring oss sitter fullt
            med små smutsiga barn som med handen äter någon form av bönröra
            ur en liten bleckburk. "Jag kommer för att få studera", upprepar
            hon och berättar att poesi är hennes favoritämne. Därefter ställer
            hon sig upp och reciterar en dikt om en fisk i havet.
          </note>
          <note>
            Varför talar jag om detta? Det undrar kanske någon av er. Det
            här är på flera sätt väldigt långt från barnpolitiken i Sverige.
            Samtidigt säger denna nyligen upplevda händelse väldigt mycket
            om betydelsen av en barnpolitik som sätter barnens rätt i centrum.
          </note>
          <note>
            Den lilla flickan framför mig kände nog inte till barnkonventionen.
            Hon visste inte att rätten till utbildning är lika stor som hennes
            rätt till mat. I Sverige kan vi glädja oss åt att ha medvetna
            barn, barn som känner till sina rättigheter, som kan uttala dem
            och t.o.m.
          </note>
          <note>
            kräva dem och som har rätt att göra det.
          </note>
          <note>
            Detta är inget som bara uppkommit eller vuxit fram naturligt.
            Vi har i detta hus, i landets frivilligorganisationer, i skolor
            och hemma vid familjens köksbord steg för steg lärt oss att barnen
            är egna individer med egna rättigheter. Man kan säga att vi utvecklats
            i takt med, ja ibland t.o.m. snabbare än, barnkonventionens implementering.
          </note>
          <note>
            Låt mig ta ett annat exempel. Ungefär samtidigt som jag satt
            där i Calcuttas slum presenterade den parlamentariska kommittén
            mot barnmisshandel tre studier: om föräldrars bruk av aga, om
            mellanstadieelevers erfarenheter av och attityder till aga och
            mobbning samt om svenska tjugoåringars erfarenheter av och attityder
            till aga samt erfarenheter av mobbning och sexuella övergrepp.
            Studierna visar på ett antal viktiga förändringar eller utvecklingstendenser
            i vårt land; att den ökade frekvensen av polisanmälningar rörande
            barnmisshandel beror på ökad vaksamhet, att kroppslig bestraffning
            som uppfostringsmetod har minskat kraftigt, att barnamorden i
          </note>
          <note>
            Sverige till följd av misshandel sannolikt är få samt att attityderna
            till kroppslig bestraffning av barn har förändrats kraftigt.
          </note>
          <note>
            Det är just den senare punkten som speciellt intresserar mig.
            Den visar att 1965, när jag själv var barn, var 53 % av de svenska
            vuxna positivt inställda till kroppslig bestraffning. 1994 var
            den siffran nere i
          </note>
          <note>
            11 %. Även skolbarnens attityder har starkt förändrats. Under
            slutet av förra seklet skedde det en minskning från att hälften
            av skolbarnen kunde acceptera ett slag från föräldrarna 1995 till
            att en femtedel kunde göra det år 2000. Här kan man klart se att
            barn i dag är betydligt mer medvetna om sina rättigheter än tidigare,
            bl.a. genom den undervisning man fått i skolor och av frivilligrörelser
            om FN:s konvention om barnens rättigheter. Detta bör innebära
            att även vi vuxna blir mer medvetna om att barn har rätt.
          </note>
          <note>
            Men rapporten visar också en baksida. En tredjedel av de barn
            som utsatts för fysiska övergrepp före tonåren har inte haft någon
            vuxen person som de litar på att tala med. Drygt hälften av de
            barn som utsatts för sexuella övergrepp före tonåren har inte
            haft någon vuxen person som de litar på att tala med. Endast en
            elev av tio har på eget initiativ anförtrott en lärare, idrottsledare
            eller skolsköterska att de har blivit utsatta för övergrepp.
          </note>
          <note>
            Fru talman! De här uppgifterna pekar på en skrämmande verklighet
            för några av barnen i vårt samhälle. De kan inte finna någon vuxen
            i sin närhet som de kan anförtro sig åt. Barnet har rätt till
            sina föräldrar. Det stadgar barnkonventionen. Men här talar vi
            om barn som blivit utsatta för övergrepp av just dem som ska stå
            för den viktigaste och närmaste tryggheten. För de mest utsatta
            barnen är inte lösningen att tvingas in i en än större isolering
            med sina föräldrar. Dessa barn behöver andra vuxna i sin närhet
            som kan stötta, lyssna och skapa trygghet.
          </note>
          <note>
            Låt mig i detta sammanhang kort få beröra den reservation som
            vi tillsammans med Vänsterpartiet har fogat till detta betänkande
            angående familjerådslag.
          </note>
          <note>
            Precis som vi skriver i reservationen anser vi att detta kan
            vara en bra arbetsmetod. Men, och här ska Thomas Julin höra särskilt
            noga, den bör endast användas i de situationer där det kan bedömas
            som lämpligast.
          </note>
          <note>
            Och det är hänsynen till barnets bästa, inte familjens, som måste
            vara utslagsgivande. Det här visar också på nödvändigheten av
            den barnpolitik som har vuxit fram på senare år. Via barnkonventionen
            har vi lyft fram barnet som individ och inte bara som bihang till
            familjen. Barnet har ett eget värde och egna rättigheter, ibland
            också gentemot föräldrarna.
          </note>
          <note>
            För att förverkliga dessa rättigheter måste vi också förverkliga
            de sociala rättigheterna. Det är en politik som vi socialdemokrater
            under en lång följd av år arbetat med att förverkliga - dock under
            ständiga attacker från höger. Jag skulle vilja ta tillfället i
            akt att fråga företrädaren för Moderaterna om reservationen ni
            har mot uttrycket barnpolitik. Cristina Husmark Pehrsson nämnde
            i sitt anförande politikers maktfullkomlighet, och jag skulle
            vilja veta vad som menas med det.
          </note>
          <note>
            Det vore intressant att få några exempel på vilka beslut vi fattat
            i den här kammaren för barnets rätt som är exempel på denna maktfullkomlighet.
            Är det månne innehavskriminaliseringen av barnpornografi?
          </note>
          <note>
            Eller är det lagen om en särskild företrädare för barn om vårdnadshavaren
            misstänks för brott mot barnen?
          </note>
          <note>
            Jag vill samtidigt understryka att vår åsikt, majoritetens åsikt,
            är att familjepolitiken har stor betydelse för barnets levnadsvillkor
            och trygghet men att barnets egen rätt även fortsättningsvis måste
            tydliggöras.
          </note>
          <note>
            Varför motsätter sig moderaterna det?
          </note>
          <note>
            Ni säger ju nej till höjda barn- och studiebidrag, nej till maxtaxan
            inom barnomsorgen och nej till den fria barnsjukvård som i dag
            finns i alla landsting med socialdemokratiskt styre. Ni säger
            nej till mer pengar till vården och skolan. Ni ville aldrig ha
            någon satsning på barnen och ungdomarna i storstädernas utsatta
            bostadsområden.
          </note>
          <note>
            Men ni säger inte nej till allt. Som tur är har moderaterna också
            egna förslag. Det gäller att sänka ersättningen i föräldraförsäkringen
            till 75 %. Ni vill att ersättningen beräknas på de senaste två
            årens inkomster, vilket betyder att många unga kvinnor inte kommer
            att få någon föräldrapenning. Ni undviker självklart att nämna
            något om detta. I stället framhålls borgerlighetens gemensamma
            motförslag till maxtaxan i form av barnkonto, barnavdrag och fri
            etableringsrätt inom barnomsorgen. Frånsett det faktum att avdragsrätten
            inte på något sätt är gratis för ekonomiskt trängda kommuner,
            riskerar den att reducera barnen till en utgiftspost i deklarationsblanketten.
            Det är väl inte meningen?
          </note>
          <note>
            Efter att ha hört Rosita Runegrunds utläggning om fastighetsskatten
            förstår jag att det numera också är en del av barnpolitiken.
          </note>
          <note>
            Fru talman! När jag i skriftlig form tog del av den allmänpolitiska
            debatten kunde jag konstatera att där fanns ett allmänt engagemang
            kring barns uppväxtvillkor och det faktum att alltför många familjer
            lever under knappa ekonomiska förhållanden. Många av de problem
            som finns kring barnen har sin grund i just ekonomin. Jag tyckte
            att Ingrid Burman lyfte fram detta på ett mycket tydligt sätt
            när hon inledde debatten i torsdags.
          </note>
          <note>
            Riksdagens partier har sina olika förslag kring vilka familjepolitiska
            åtgärder som man vill se genomförda. Den familjepolitiska utredningen
            arbetar nu för högtryck, och det ska bli mycket intressant att
            se vad Gabriel Romanus kommer att föreslå och om detta kommer
            att leda till några nya ställningstaganden för några av oss.
          </note>
          <note>
            Fru talman! Var femte krona av statens budget satsar vi socialdemokrater
            på att Sverige ska bli det barnvänligaste landet i världen. Ca
            52 miljarder kronor satsas i rent familjeekonomiskt stöd såsom
            barnbidrag, bostadsbidrag och föräldrapenning. Nästan
          </note>
          <note>
            100 miljarder kronor satsas på förskolan och skolan.
          </note>
          <note>
            Dessutom har barnen rätt till fri tandvård, och de flesta landsting
            har också infört avgiftsfri sjukvård för barn.
          </note>
          <note>
            Vår vision är ett samhälle där barn och ungdomar möter rättvisa
            och jämlika villkor och där alla får en bra start i livet. Detta
            barnvänligare Sverige är en framtidssatsning. Det vi bygger upp
            i dag ska vi med stolthet och glädje kunna lämna över till nästa
            generation. Det ska bli ett land där barn möts, inte skiljs åt
            av klassklyftor. Vi vill lämna över ett land där våra barn kan
            förverkliga sina drömmar om ett bra liv.
          </note>
          <note>
            För oss är det familjepolitiska stödet en av grundpelarna i vår
            generella välfärdspolitik som har som mål att minska de ekonomiska
            skillnaderna mellan familjer med barn och familjer utan barn samt
            garantera ett stöd till ensamstående föräldrar och föräldrar till
            funktionshindrade barn. Vi vill även att familjepolitiken ska
            stödja föräldrars möjligheter att kombinera arbete med föräldraskap.
            Stödet syftar alltså inte till att ersätta arbetsinkomster eller
            studiestöd utan till att komplettera dem.
          </note>
          <note>
            Fru talman! Jag yrkar bifall till reservation 33 och i övrigt
            bifall till hemställan i utskottets betänkande.
          </note>
          <note type="speaker">
            Anf. 84 CRISTINA HUSMARK PEHRSSON (m) replik:
          </note>
          <note>
            Fru talman! Margareta Israelsson inledde sitt anförande med att
            berätta om erfarenheter från Calcutta.
          </note>
          <note>
            Jag förstår att de av utskottets ledamöter som har varit där
            har dragit många lärdomar.
          </note>
          <note>
            Men i Sverige, som Margareta Israelsson också säger, vet barn
            och ungdomar i dag, tack och lov, vad som är deras rätt och vilka
            möjligheter de har. Problemet är bara att när man nu vet detta
            och när man nu börjar ställa krav, så säger Socialdemokraterna
            och
          </note>
          <note>
            Margareta Israelsson nej om inte kraven passar dem.
          </note>
          <note>
            Man säger nej till att det skapas möjligheter för fler alternativ
            i barnomsorgen. Man säger nej till att det skapas fler alternativa
            friskolor.
          </note>
          <note>
            Jag frågade statsrådet Ingela Thalén förra veckan om inte makten
            över vardagen och barnens rätt att få den undervisning och den
            barnomsorg som är bäst för dem också ingår i den generella välfärden.
            Då svarade statsrådet Thalén: "När det gäller makt över vardagen
            tycker jag att det är alldeles självklart att generell välfärd
            ska syfta till att den enskilda människan får makt över sin egen
            livssituation."
          </note>
          <note>
            Det var en glädjande mening som jag tycker ligger helt i linje
            med moderat socialpolitik. Därför vill jag fråga Margareta Israelsson
            om inte hon också tycker att makten över vardagen och den egna
            plånboken och att bestämma över barns och ungdomars bästa också
            ingår in den generella välfärden.
          </note>
          <note>
            Anf. 85 MARGARETA ISRAELSSON (s)
          </note>
          <note>
            replik:
          </note>
          <note>
            Fru talman! Det är ett intressant sätt att svara på frågor att
            komma med en egen. Jag tolkar det så att svaret på en av de viktiga
            frågorna, nämligen skälen till varför Moderaterna säger nej till
            en barnpolitik för barnets rätt, är att man tycker att det är
            viktigare med föräldrarnas rätt, om det nu är familjens rätt att
            välja barnomsorg och skola som står för den skillnaden.
          </note>
          <note>
            Eller ska jag tolka det så att det viktigaste för barnen i
          </note>
          <note>
            Sverige i dag är att de får möjlighet att själva välja skola
            eller förskola? Rätten att välja vilken skola eller förskola man
            vill gå i har man väl redan i dag. Jag är inte riktigt säker på
            vad Cristina Husmark Pehrsson polemiserar mot.
          </note>
          <note type="speaker">
            Anf. 86 CRISTINA HUSMARK PEHRSSON (m) replik:
          </note>
          <note>
            Fru talman! Jag såg en möjlighet att gå in i början av Margareta
            Israelsson anförande. Jag fortsätter gärna.
          </note>
          <note>
            Margareta Israelsson anklagar Moderaterna när det gäller barnbidrag
            och maxtaxa. Då vill jag bara instämma i den debatt som var förra
            veckan där vi under en lång debatt klart konstaterade att en ökning
            av barnbidraget till dem som har det sämst inte kommer innebära
            någon förstärkning. Dessa 100 kr drar man av från socialbidraget.
            Maxtaxan kommer inte att innebära någon förstärkning för de familjer
            som har det sämst ställt. De har många gånger redan i dag ingen
            avgift eller en mycket låg sådan. Dessutom har de en hög skatt
            som är den största utgiften för dessa familjer.
          </note>
          <note>
            Vår barnomsorgspeng ger mer pengar till barnfamiljerna. Dessutom
            ger den en möjlighet att välja, vilket de inte kan på det sättet
            när det gäller maxtaxan.
          </note>
          <note>
            I dag kan vi se att socialbidragen inte är en träffsäker hjälp
            till barnfamiljerna. I dag får många som har rätt till det inte
            socialbidrag. Enligt riksdagens utredningstjänst finns det också
            många familjer som får socialbidrag vars inkomst inte ligger under
            socialbidragsnormen.
          </note>
          <note>
            När det gäller politikområde barn kan jag till sist inte låta
            bli att säga att jag anser att det är lite märkligt att när den
            här skrivelsen skickades ut till antal utskott för yttranden var
            det bara utbildningsutskottet som yttrade sig. Trots att Margareta
            Israelssons parti sitter i majoritet i alla utskotten tyckte man
            tydligen inte att det var lönt eller fanns något intresse av att
            yttra sig. Jag anser att barn är involverade på alla de här områdena.
            Det var bara utbildningsutskottet som yttrade sig. Varför yttrade
            sig inte de andra utskotten också, Margareta Israelsson? Det betyder
            bara att man inser att det inte är riktigt att barn och familj
            hör ihop.
          </note>
          <note>
            Anf. 87 MARGARETA ISRAELSSON (s)
          </note>
          <note>
            replik:
          </note>
          <note>
            Fru talman! Detta är intressanta exempel som används för att
            peka på dem som har det besvärligt.
          </note>
          <note>
            Moderata samlingspartiet har ju en bestämd syn på detta med socialbidrag
            och socialpolitik. Vi har sett förslagen här i Stockholm om att
            privatisera socialtjänsten. Jag vet inte om den också ska bli
            vinstdrivande. Det finns synpunkter på att socialbidragsnormen
            ska kunna variera i olika bostadsområden eller regioner där man
            har olika ekonomiska förutsättningar att betala ut dem enligt
            riksnormen. På vems sida står ni i den debatten?
          </note>
          <note>
            När det handlar om maxtaxan säger Cristina
          </note>
          <note>
            Husmark Pehrsson att Moderaterna tycker att det blir väldigt
            orättvist för dem som inte får en lägre taxa.
          </note>
          <note>
            Sedan svarar ni med att de i stället får göra ett avdrag.
          </note>
          <note>
            Vad är det för inkomster man ska ha för att kunna tillgodogöra
            sig ett avdrag av det slag som ni föreslår, särskilt om man kombinerar
            det med att slå undan benen för dessa i många fall ensamstående
            kvinnor som förlorar andra bidrag?
          </note>
          <note>
            Attackera gärna oss för våra förslag. Men attackera inte oss
            på de områden där vi säger att vi vill hjälpa på ett visst sätt
            samtidigt som ni är motståndare till detta. Det är ganska vanligt
            att ni lyfter fram förslag som socialdemokraterna lägger fram,
            och sedan säger ni: Varför gör ni inte lite till? Varför gör ni
            inte så?
          </note>
          <note>
            Förklara i stället att ni inte vill ha det här, att ni vill ha
            det på ett helt annat sätt.
          </note>
          <note>
            Det tycks mig som om alternativet är olika storlek på socialbidragsnormen.
            Och då är det avdraget som gäller. Men vi vet ju att avdrag faller
            olika ut beroende på vilken inkomst man har, vilken bärighet det
            har på den skatt man betalar.
          </note>
          <note type="speaker">
            Anf. 88 THOMAS JULIN (mp) replik:
          </note>
          <note>
            Fru talman! Margareta Israelsson gjorde gällande, efter vad jag
            förstår, att familjerådslag inte skulle vara lämpliga i de familjer
            där det kanske finns en konfliktsituation mellan barnen och föräldrarna.
          </note>
          <note>
            Jag tror faktiskt att familjerådslag är för barnets bästa. Det
            är ju inte, som jag ser det, bara föräldrarna som är inblandade.
            Det är också den skillnaden när det gäller familjerådslag att
            det inte bara är socialtjänsten som fattar beslut, utan det är
            ett nätverk.
          </note>
          <note>
            Många gånger omfattar familjerådslagen 15-20
          </note>
          <note>
            personer. Det är ett stort nätverk runt barnet, runt familjen.
            Det kan ge stöd inte bara till barnet, utan det kan också ge det
            stöd som föräldrarna behöver i en sådan situation.
          </note>
          <note>
            Fördelen med en rättighet till familjerådslag är också att man
            höjer sättsäkerheten, som jag ser det.
          </note>
          <note>
            Man ger familjen rätt att verkligen ha ett sådant här rådslag.
            Annars är det upp till tjänstemannen att välja om man över huvud
            taget ska få vara delaktig eller inte.
          </note>
          <note>
            Eftersom det ser så olika ut som det gör i Sverige tycker jag
            att det är viktigt att man har den här rättigheten.
          </note>
          <note>
            Anf. 89 MARGARETA ISRAELSSON (s)
          </note>
          <note>
            replik:
          </note>
          <note>
            Fru talman! Den rättigheten får man ju nu. Ni är ju i majoritet,
            och ni har skrivit i majoritetstexten:
          </note>
          <note>
            Om familjen så önskar bör den därför ha rätt till ett familjerådslag
            eller annan arbetsmodell som tar de närståendes resurser till
            vara.
          </note>
          <note>
            Då blir det en sida som alltid gäller. Det finns ju inte något
            undantag, någon möjlighet att säga: Den här modellen använder
            vi om det passar bra. Vi ser att här är den familj eller den typ
            av krets som Thomas
          </note>
          <note>
            Julin lyfter fram.
          </note>
          <note>
            Vänsterpartiet och Socialdemokraterna tycker helt i enlighet
            med er att den här modellen kan vara användbar i vissa situationer.
            Men när barnets rätt bör tas till vara ska det finnas ett utrymme
            att säga: Den här modellen passar inte nu.
          </note>
          <note>
            Då tycker vi att det är alldeles korrekt av den tjänsteman som
            har att handlägga ärendet att säga: I
          </note>
          <note>
            den här situationen passar det inte. Här måste vi hantera frågan
            på ett annat sätt. Det kan vara på grund av specifika drogproblem.
            Det kan vara i ett läge där det handlar om kriminalitet. Det kan
            vara i en situation där barnet har varit utsatt för övergrepp
            av annat slag inom familjen och där man tycker att man just för
            att hävda barnets rätt ska göra den åtskillnaden att inte använda
            familjerådslaget.
          </note>
          <note>
            Det är skälet till vår reservation. Vi sätter barnets rätt före
            familjens i det här fallet.
          </note>
          <note type="speaker">
            Anf. 90 THOMAS JULIN (mp) replik:
          </note>
          <note>
            Fru talman! Jag delar inte Margareta Israelssons uppfattning.
            Det är inte en sida som gäller.
          </note>
          <note>
            Familjerådslaget går ju till på så sätt att rådslaget kommer
            med ett förslag som ska godkännas av socialtjänsten. Man är med
            och bereder förslaget. Men om man inte har den här möjligheten
            är det verkligen en sida som gäller. Då är det bara socialtjänstens
            sida som gäller.
          </note>
          <note>
            Nu kommer alltid bägge sidorna att komma till tals. Det tycker
            jag är viktigt, och det tror jag är mycket bättre för barnet.
          </note>
          <note>
            Anf. 91 MARGARETA ISRAELSSON (s)
          </note>
          <note>
            replik:
          </note>
          <note>
            Fru talman! Jag upprepar att jag är säker på att det kan vara
            giltigt i många situationer. Men i andra situationer kan jag också
            se att barnet kan hamna i ett väldigt pressat läge i hela denna
            grupp som man ju står i en social relation till. Det är förhoppningsvis
            också en mycket kärleksfull relation som kan göra att det är väldigt
            svårt att riktigt förklara läget.
          </note>
          <note>
            Vår reservation - jag understryker det om igen -
          </note>
          <note>
            har sin grund i att vi kan se situationer som är besvärliga där
            barnets rätt måste gå före. Det måste vara utgångspunkten för
            vilken metod man väljer när man ska arbeta med den här typen av
            mycket svåra ärenden som rör en familj och hur den fungerar tillsammans.
          </note>
          <note type="speaker">
            Anf. 92 ROSITA RUNEGRUND (kd) replik:
          </note>
          <note>
            Fru talman! Den sista meningen i det brev jag tidigare nämnde
            lyder så här: Varför vill politiker slå undan benen på oss bofasta
            småfolk?
          </note>
          <note>
            Anledningen till att jag tar upp fastighetsskatten är att även
            boendet är en viktig fråga just när det gäller barn.
          </note>
          <note>
            Min fråga till Margareta Israelsson är: Varför har man gjort
            så att det har skett försämringar i bostadsbidraget, så att flertalet
            barnfamiljer som bor i villa inte får något bostadsbidrag?
          </note>
          <note>
            Anf. 93 MARGARETA ISRAELSSON (s)
          </note>
          <note>
            replik:
          </note>
          <note>
            Fru talman! Vi förflyttar oss här från fastighetsskatten och
            till bostadsbidraget. Vi kan väl hantera frågan om fastighetsskatten,
            som var den fråga jag ställde, lite grann färdigt först.
          </note>
          <note>
            Det är naturligtvis så att vi som har barn bor väldigt olika.
            Vi har olika möjligheter att välja var vi bor på grund av arbete
            och ibland också på grund av ekonomiska skäl.
          </note>
          <note>
            Synen på fastighetsskatten är väldigt varierad. Hyresgäströrelsen
            har sin syn på hur den drabbar dess medlemmar. Man kan som fastighetsägare
            ha andra synpunkter. Jag tror att det är viktigt när det gäller
            barnfamiljer att se till att man har möjligheter att bo på det
            sätt som ska fungera för barnen och barnens verksamhet, om det
            nu är barnens situation vi diskuterar.
          </note>
          <note>
            När det handlar om bostadsbidragets utformning har ju bostadsbidraget
            en barndel i sig som ger ett extra påslag när man har barn. Det
            har kristdemokraterna velat öka på. Man har velat ta bort från
            det generella barnbidraget och öka på inkomstprövningen av barnbidrag.
            Där har ni valt att lägga ytterligare en nivå.
          </note>
          <note>
            Vi har försökt att se att det generella stödet har större betydelse
            än bostadsbidraget. Men jag har också förstått, om jag får sluta
            med det fru talman, att det här också är frågor som avvägs av
            den familjepolitiska kommittén. Det ska bli intressant att se
            vad man har att säga i det här fallet.
          </note>
          <note type="speaker">
            Anf. 94 ROSITA RUNEGRUND (kd) replik:
          </note>
          <note>
            Fru talman! Jag nämnde fastighetsskatten därför att den fastighetsskatt
            vi har i dag faktiskt förvägrar barnfamiljer att bo där de har
            sin utkomst.
          </note>
          <note>
            Jag tänker närmast på västkusten och öarna. Den familj som skrev
            brevet är fiskare. De är ännu beroende för sin utkomst av föräldrarna,
            som är fiskare.
          </note>
          <note>
            Det handlar lite om att tänka på det sättet att även fastighetsskatten
            kan förvägra vissa barn att få bo där det kanske är bäst för dem.
          </note>
          <note>
            Anf. 95 MARGARETA ISRAELSSON (s)
          </note>
          <note>
            replik:
          </note>
          <note>
            Fru talman! Jag hoppas då att vi ska kunna finna andra vägar
            att stötta de barnen i stället för att göra en sådan skatteväxling
            som skulle innebära att vi överför kostnader. Någonstans ifrån
            måste ju pengarna för de insatser som kristdemokraterna vill göra
            tas.
          </note>
          <note>
            Om en familjepolitisk åtgärd ska vara att sänka fastighetsskatten
            är jag inte så säker på träffsäkerheten. Jag är inte säker på
            en sådan ekonomisk insats vad gäller att träffa de sämst ställda
            barnen och barnfamiljerna.
          </note>
          <note type="speaker">
            Anf. 96 KENNETH JOHANSSON (c) replik:
          </note>
          <note>
            Fru talman! Jag tror alldeles säkert att Margareta
          </note>
          <note>
            Israelsson och jag är överens om att det finns fog att hävda
            att ju sämre familjeekonomin är, desto mer utsatta är barnen.
            Därför har Centerpartiet, som jag redovisade i mitt anförande,
            ett flertal förslag på förbättringar. Vi prioriterar alltid i
            första hand de barnfamiljer som har den allra sämsta ekonomin.
            Det är därför som vi ivrar för garantinivån och som det känns
            så fel när barnbidragshöjningen på många ställen i praktiken uteblir
            för socialbidragstagare.
          </note>
          <note>
            Jag skulle därför vilja fråga: Varför prioriterar inte regeringen
            - åtminstone inte av egen kraft - en höjning av garantinivån?
            Hur ser Margareta Israelsson på den diskussion som med fog har
            uppstått om barnbidragshöjningen kontra socialbidragen?
          </note>
          <note>
            Också jag har läst protokollet från den allmänpolitiska debatten,
            men jag tyckte att socialförsäkringsministern svävade på den här
            punkten. Jag utgår från att Margareta Israelsson inte svävar på
            målet.
          </note>
          <note>
            Anf. 97 MARGARETA ISRAELSSON (s)
          </note>
          <note>
            replik:
          </note>
          <note>
            Fru talman! Tack för det förtroendet.
          </note>
          <note>
            Låt mig först när det gäller grundnivån i föräldraförsäkringen
            säga att vi har en grundläggande synpunkt att vi inte ska bygga
            upp familjepolitiken på det sättet att vi skapar motverkande system
            för arbete och bidrag på ett sådant sätt att det blir en marginaleffekt
          </note>
          <note>
            - för det mesta för kvinnan - när man efter föräldraledighet
            ska återinträda på arbetsmarknaden.
          </note>
          <note>
            Också den här frågan ses över av den familjepolitiska kommittén.
            Jag vill understryka att om man väljer att höja garantinivån måste
            man också peka på andra åtgärder som inte ska vidtas. Kostnaderna
            måste tas någonstans ifrån, och man måste vara klar och tydlig
            över innebörden i den här förändringen.
          </note>
          <note type="speaker">
            Anf. 98 KENNETH JOHANSSON (c) replik:
          </note>
          <note>
            Fru talman! Jag måste säga att Margareta Israelsson på den här
            punkten svävade mer än vad socialförsäkringsministern gjorde.
            Jag tolkade ändå ministern så att hon uttalade sig för att garantinivån
            ska höjas, även om jag tror att det skedde med visst motstånd.
          </note>
          <note>
            Jag menar att det är viktigt att genom en höjning från exempelvis
            60 kr till 200 kr få upp dem som inte har kommit in i systemet
            på en nivå där de klarar sig utan socialbidrag. Jag tycker att
            detta känns väldigt angeläget.
          </note>
          <note>
            Jag upprepar min fråga om barnbidragshöjning kontra socialbidrag.
            Jag vill ge Margareta Israelsson chansen att säga att hon är beredd
            att med kraft verka för att vi får till stånd en ändring som leder
            till att de som har de största behoven prioriteras.
          </note>
          <note>
            Anf. 99 MARGARETA ISRAELSSON (s)
          </note>
          <note>
            replik:
          </note>
          <note>
            Fru talman! Låt mig svara så här på Kenneth Johanssons andra
            replik.
          </note>
          <note>
            Vi behöver ta ett helhetsgrepp över den situation som många utsatta
            familjer befinner sig i. Jag kan i dag inte finna att detta helhetsgrepp
            skulle utgöras av att vi lägger socialbidragsnormen ovanför barnbidraget.
            Jag kan inte säga att det skulle vara lösningen, för då skulle
            vi också förvänta oss ytterligare barnbidragshöjningar för att
            förbättra dessa familjers ekonomiska situation. Jag tror att det
            kanske krävs ytterligare åtgärder.
          </note>
          <note>
            Om vi på allvar ska föra en bra diskussion om att hjälpa de här
            barnfamiljerna som inte kommer in i samhällsgemenskapen och som
            lever under knappa ekonomiska förhållanden, med den oro som det
            skapar, tror jag att det krävs mer än en höjd nivå på socialbidraget.
            Det krävs insatser för att lyfta fram de knappa ekonomiska betingelserna
            och den oro som man skulle leva under även med en höjning av garantinivån
            med 100 kr.
          </note>
          <note>
            Jag vill avvakta till dess att vi får den tydliga helhetsbild
            som jag räknar med att den familjepolitiska kommittén kommer att
            ge, sammanvävd med de erfarenheter som vi fått av välfärdsbokslutet.
            Då kan vi dra de rätta slutsatserna om vilka insatser som krävs.
          </note>
          <note type="speaker">
            Anf. 100 KERSTIN HEINEMANN (fp) replik:
          </note>
          <note>
            Fru talman! Vi har både i dag och i barndebatten under förra
            veckan väldigt mycket kommit in på hur ekonomin påverkar barnens
            uppväxtvillkor. Samtidigt har vi en debatt om höjningen av barnbidraget
            och om garantinivån på socialbidraget. Vi har i vår motion föreslagit
            en utredning som ska titta på hur de beslut som fattas i riksdag,
            landsting och kommuner påverkar varandra, med marginaleffekter
            osv. Det svar som vi har fått i betänkandet är att det är Barnombudsmannen
            som ska titta på detta.
          </note>
          <note>
            Tycker verkligen Margareta Israelsson att det är
          </note>
          <note>
            Barnombudsmannen som ska försöka ta detta helhetsgrepp på dessa
            beslut? Borde vi inte se till att få en utredning som verkligen
            tar tag inte minst i de ekonomiska frågorna, så att vi undviker
            att fatta beslut som på olika nivåer drabbar barnen?
          </note>
          <note>
            Anf. 101 MARGARETA ISRAELSSON (s)
          </note>
          <note>
            replik:
          </note>
          <note>
            Fru talman! Det är svårt att få en helhetsbild över de ekonomiska
            insatser och politiska beslut som berör barn. Det är en av de
            frågor som vi brottas med mot bakgrund av kravet på en barnbilaga
            i budgeten. Vilka insatser görs på barnområdet? Hur slår statliga
            beslut om bidrag till kommuner och landsting? Vilket utfall får
            åtgärder för utveckling för barnets bästa?
          </note>
          <note>
            Det är inte så enkelt som Kerstin Heinemann framställer det här.
          </note>
          <note>
            Barnombudsmannen har till uppgift att ta fram statistik som ska
            ge oss en bild av barnens situation, så att vi tydligt kan utläsa
            utvecklingen över tiden.
          </note>
          <note>
            Detta är ett av de inslag som nu finns med i arbetet på hur en
            ny barnombudsmannaorganisation ska se ut.
          </note>
          <note>
            Vi förväntar oss ett förslag med ledning av den utredning som
            har gjorts på det området, och där kommer också frågan om statistikuppgifterna
            att tas med.
          </note>
          <note type="speaker">
            Anf. 102 KERSTIN HEINEMANN (fp) replik:
          </note>
          <note>
            Fru talman! Jag kan konstatera att Margareta Israelsson tycker
            ungefär som jag men inte riktigt vet hur man ska hantera problemet
            med svårigheterna att skapa en helhetssyn och att slippa marginaleffekter
            i olika sammanhang. Som jag ser det måste barnombudsmannaorganisationen
            växa ganska ordentligt för att kunna ta ett sådant här helhetsgrepp.
            Jag tror att det skulle behövas en ordentlig genomgång för att
            för framtiden undvika att olika beslut kolliderar, något som till
            slut blir negativt för barnen.
          </note>
          <note>
            Anf. 103 MARGARETA ISRAELSSON (s)
          </note>
          <note>
            replik:
          </note>
          <note>
            Fru talman! Låt mig avsluta med den korta kommentaren att den
            samordningsfunktion som nu finns på Socialdepartementet och som
            har till uppgift att
          </note>
          <note>
            "med barnrättsögon" granska olika förslag bör kunna anförtros
            den här typen av uppgifter. Det blir då fråga om hur beslut från
            statligt håll kan påverkas av beslut som fattas på en lokal eller
            regional nivå.
          </note>
          <note type="speaker">
            Anf. 104 INGRID BURMAN (v):
          </note>
          <note>
            Fru talman! Socialutskottets betänkande behandlar regeringens
            skrivelse Barn här och nu samt en rad motioner från allmänna motionstiden
            om barnfrågor.
          </note>
          <note>
            Jag tänker börja med att kommentera skrivelsen, som har tagits
            fram i ett samarbete mellan regeringen och
          </note>
          <note>
            Vänsterpartiet.
          </note>
          <note>
            Skrivelsen redovisar arbetet med barnkonventionen, barnens situation
            och barnpolitiken i ett nationellt perspektiv. Den innehåller
            också en redovisning av det arbete som pågår för att nå det mål
            som är uppsatt, att barn i Sverige ska växa upp under goda och
            trygga förhållanden.
          </note>
          <note>
            Fru talman! För mig och Vänsterpartiet är det viktigt att barnpolitiken
            lyfter fram de grupper av barn som inte har det så bra. Sverige
            är helt klart ett land där barn i allmänhet har det bra. I ett
            internationellt perspektiv har barnen i landet det mycket bra.
          </note>
          <note>
            Då är det viktigt att konstatera, precis som barnskrivelsen gör,
            att det fortfarande finns grupper som vi behöver lyfta fram samtidigt
            som vi också ska redovisa vilket arbete som pågår för att förbättra
            situationen för just de grupperna. Det gör barnskrivelsen.
          </note>
          <note>
            I barnskrivelsen lyfter man fram och redovisar att det finns
            barn med funktionshinder och pekar på deras rätt till habilitering,
            rehabilitering och hjälpmedel. Det handlar om utsatta barn, barn
            till missbrukare, barn till föräldrar som sitter i fängelse. Det
            handlar om psykisk ohälsa bland barn och orsakerna därtill.
          </note>
          <note>
            Det handlar om asylsökande barn, vad som görs och behöver göras
            för att stärka deras rätt till bl.a. skolgång. Det handlar om
            barn till dem som lever med knappa ekonomiska marginaler, barn
            till ensamstående, barn som misshandlas, barn som utsätts för
            sexuella övergrepp, barn i minoritetsgrupper. Ja, listan kan göras
            lång över grupper av barn som behöver både uppmärksamhet och olika
            former av stöd och fungerande regelverk för att deras livsvillkor
            ska bli bättre.
          </note>
          <note>
            Skrivelsen redovisar en rad satsningar som pågår, t.ex. inom
            skolans och förskolans område. Där handlar det dels om ekonomiska
            förstärkningar, dels om införandet av en allmän förskola för fyra-
            och femåringarna. Det handlar om rätt till förskoleplats även
            för barn till arbetslösa och föräldralediga - en rättighet för
            barnet att inte skiljas från sina kamrater bara för att mamma
            eller pappa blir arbetslös.
          </note>
          <note>
            Inom andra områden pågår eller har nyss redovisats utredningar
            som har till uppgift att kartlägga och redovisa förslag för att
            förbättra barnens situation t.ex. när det gäller familjestödet
            eller utredning om vad som döljer sig bakom att barn misshandlas.
            På andra områden förbereds nu propositioner med konkreta förslag,
            t.ex. när det gäller asylsökandes barns skolgång.
          </note>
          <note>
            Jag vill särskilt lyfta fram de gömda barnens rätt till sjukvård
            och tandvård. Det finns nu fog för att tro att det kommer att
            fungera, efter att regeringen slutit ett avtal med Landstingsförbundet.
          </note>
          <note>
            Det pågår faktiskt en utveckling som redovisas i denna barnskrivelse.
            Det förtjänar att påpekas.
          </note>
          <note>
            En annan styrka med skrivelsen är att den lyfter fram att pojkar
            och flickor ska behandlas rättvist, att samhällets resurser och
            verksamheter ska komma både pojkar och flickor till del på lika
            villkor. Skrivelsen lyfter fram att även barn har kön, att de
            könsrollsmönster och den resursfördelning som finns i vuxenvärlden
            återspeglas bland barn och ungdomar.
          </note>
          <note>
            Man pekar också på att huvudtemat för Barnombudsmannens årsrapport
            till regeringen 2001 kommer att vara pojkars och flickors lika
            och olika villkor.
          </note>
          <note>
            Först sker alltså en kartläggning för att man sedan ska kunna
            vidta åtgärder, precis som vi har arbetat med denna fråga när
            det gäller vuxenvärlden.
          </note>
          <note>
            Det finns naturligtvis mycket annat att lyfta fram i denna, nästan
            heltäckande skrivelse. Till det räcker dock inte tiden. Låt mig
            konstatera att det fortfarande finns mycket kvar att göra för
            att alla barn ska ha det bra i Sverige, att mycket är på gång,
            att en del ligger i utredningar och att det ur de utredningarna
            - förväntar jag mig - kommer förslag för hur vi ska förbättra
            villkoren för de barn som fortfarande diskrimineras på något sätt
            eller som särskilt behöver stöd. Jag och
          </note>
          <note>
            Vänsterpartiet kommer att arbeta för att så sker. Det är min
            bedömning att regeringen har samma ambition på området.
          </note>
          <note>
            Låt mig kort kommentera behandlingen av några motioner.
          </note>
          <note>
            Ett enigt utskott ger regeringen till känna angående självmord
            och barn att de riktlinjer som WHO
          </note>
          <note>
            utarbetat om hur självmordsförebyggande arbete bör bedrivas snarast
            ska omsättas till svenska förhållanden. I barnskrivelsen behandlas
            bl.a. barns psykiska ohälsa och man visar att den har ökat. Dessvärre
            stannar skrivelsen därvid, och man uppmärksammar inte det tragiska
            faktum att alltför många barn och ungdomar tar sitt liv och att
            vi måste utveckla ett starkare och bättre självmordsförebyggande
            arbete.
          </note>
          <note>
            Det är bakgrunden till utskottets tillkännagivande som samtliga
            partier står bakom.
          </note>
          <note>
            En majoritet i socialutskottet bestående av Miljöpartiet, Centerpartiet,
            Folkpartiet, Kristdemokraterna och Moderaterna står också bakom
            ett tillkännagivande att familjerådslag eller annan liknade arbetsmodell
            ska vara en självklar rättighet för familjen i samband med beslut
            om sociala ingripanden eller om stödåtgärder. Tillkännagivandet
            bygger på en motion från Miljöpartiet där man skriver följande:
            "Det måste bli en rättighet vare sig det gäller ett beslut som
            tas med stöd av socialtjänstlagen eller LVU", dvs.
          </note>
          <note>
            lagen om vård av unga.
          </note>
          <note>
            Vad man säger är alltså att oavsett om ingripandet sker för att
            skydda barnets liv eller på grund av sexuella övergrepp eller
            någon annan allvarlig omständighet ska i vissa fall förövaren
            ha ett avgörande inflytande över vilka åtgärder som ska ske. Är
            detta rimligt? Är det med barnets bästa för ögonen?
          </note>
          <note>
            Vi menar att familjerådslag är en bra arbetsmodell i många fall.
            Men det kan aldrig blir en absolut rättighet för alla familjer.
            Vi menar att man alltid måste beakta portalparagrafens skrivningar
            i socialtjänstlagen om hänsynen till barnets bästa. Det måste
            stå före och över de vuxnas rättigheter.
          </note>
          <note>
            Självklart är det alltid önskvärt att åtgärderna ska ske i nära
            samarbete med familjen. Det står också i
          </note>
          <note>
            12 § i socialtjänstlagen. Vi vet att det ibland brister i socialtjänsten.
            Här måste det till ett arbete för att utveckla den delen. Vi vet
            också att det ibland, av hänsyn till barnets bästa, är nödvändigt
            att söka lösningar på allvarliga problem utan att familjen har
            ett avgörande inflytande.
          </note>
          <note>
            Fru talman! Jag yrkar bifall till reservation nr 33.
          </note>
          <note>
            Vänsterpartiet har två särskilda yttranden till betänkandet.
            Det ena gäller frågan om en särskild barnbilaga till statsbudgeten.
            Vi anser fortfarande att en barnbilaga kan vara ett bra redskap
            för att säkerställa att barnperspektivet beaktas i det statliga
            beslutsfattandet men har i nuläget ställt oss bakom den strategi
            som redovisas i barnskrivelsen, att barnkonsekvensanalyser ska
            göras vid alla beslut som rör barn. De flesta politiska beslut
            rör faktiskt barn på ett eller annat sätt. Vi ser det som ett
            första steg för att säkerställa att barnperspektivet beaktas.
            Fungerar inte det får vi återkomma i frågan. Det händer mycket
            på detta område nu. Det går i rätt riktning, och det är bra.
          </note>
          <note>
            Nu finns det faktiskt ett beslut om att det ska ske barnkonsekvensanalyser.
            Vi tjänar på att ta till oss det i alla politiska partier och
            se till att så sker.
          </note>
          <note>
            Vårt andra yttrande rör inkorporering av barnkonventionen. Fördelen
            med att använda den metoden är att det blir tillämpligt i domstolar
            och myndigheter.
          </note>
          <note>
            Samtidigt har vi konstaterat att det just nu pågår ett aktivt
            arbete i kommuner och landsting för att synliggöra barns behov
            i beslutsfattandet, alltså ett steg före lagstiftning, och att
            det ska ske mot bakgrund av barnkonventionen.
          </note>
          <note>
            Nu avvaktar vi det arbetet för att se om det är ett bättre sätt
            att stärka barnkonventionen och barns rättigheter i Sverige. Men
            vi vill samtidigt markera att om arbetet inte tar steg framåt
            inom en rimlig tidsperiod vill vi hålla frågan öppen om en inkorporering
            av barnkonventionen.
          </note>
          <note>
            Fru talman! Slutligen måste jag kommentera lite grann av Cristina
            Husmark Pehrssons inlägg tidigare i debatten. Det handlar om de
            mest fattiga och ekonomiskt utsatta familjerna. Där pekar Cristina
            Husmark
          </note>
          <note>
            Pehrsson på att man inte ska ha alla transfereringarna, fastän
            hon kanske uttrycker det på ett lite annorlunda sätt.
          </note>
          <note>
            Jag måste lyfta det jag sade i debatten om barnpolitiken häromdagen.
            Jag redovisade där en internationell undersökning som sade att
            år 1990 levde 2 % av
          </note>
          <note>
            Sveriges barn i fattigdom. Men det var efter det att man hade
            tagit hänsyn till de transfereringar som sker i samhället. Tog
            man bort dem skulle 23 % av familjerna ha levt i fattigdom.
          </note>
          <note>
            Såvitt jag förstår är det just moderaternas politik, att ta bort
            transfereringarna. Det skulle öka fattigdomen för en rad barnfamiljer
            i Sverige. Det skulle vara intressant att höra Cristina Husmark
            Pehrsson kommentera den utredningen.
          </note>
          <note type="speaker">
            Anf. 105 THOMAS JULIN (mp) replik:
          </note>
          <note>
            Fru talman! Jag måste säga till Ingrid Burman ungefär det som
            jag sade till Margareta Israelsson. Ett familjerådslag är ett
            rådslag. Det är inte en beslutande församling. Det viktiga är
            att man oavsett vad som har hänt ska ha en rättighet att kunna
            uttala sig, diskutera en fråga och komma med ett förslag. Det
            här är frivilligt. Det är inget tvång.
          </note>
          <note>
            Om det är en familj där man har begått övergrepp mot sina barn
            tror jag inte att man samlar ett rådslag med hela släkten och
            diskuterar den frågan. Den kommer nog att hanteras på ett annat
            sätt. Om det nu skulle vara så ska gruppen trots allt komma med
            ett förslag som man lämnar för godkännande hos socialtjänsten.
            Det är alltid socialtjänsten som har sista ordet.
          </note>
          <note>
            Jag förstår inte varför man skulle vilja neka någon en möjlighet
            till ett familjerådslag eller liknade.
          </note>
          <note type="speaker">
            Anf. 106 INGRID BURMAN (v) replik:
          </note>
          <note>
            Fru talman! Jag tycker fortfarande att Miljöpartiet i sin motion
            och Thomas Julin i sitt inlägg sätter de vuxnas rättigheter före
            barnets. Det är frivilligt, säger
          </note>
          <note>
            Thomas Julin. Ja, det är frivilligt för familjerna att delta.
            Men det är också en rättighet som gör att det inte blir frivilligt
            ur ett barnperspektiv.
          </note>
          <note>
            Jag har för mig att Miljöpartiet har drivit kravet på att barn
            ska ha ombud i rättsliga förfaranden. I den situationen intar
            Miljöpartiet inställningen att barn ibland behöver ha någon som
            talar gentemot deras föräldrar i vårdnadstvister eller i andra
            tvister.
          </note>
          <note>
            När det gäller den här föreslagna lagstiftningen har Miljöpartiet
            inställningen att vuxna har en absolut rättighet oavsett bakgrunden
            i familjen och oavsett problemets karaktär, som gör att man kanske
            använder sig av LVU, att tvinga barnet att delta i någonting som
            kanske inte alls är lämpligt.
          </note>
          <note>
            Thomas Julin vet mycket väl att Vänsterpartiet tycker att familjerådslag
            är en bra arbetsmetod i många fall. I det förslag som socialutskottets
            majoritet står bakom blir den rättigheten absolut. Det sker i
            några fall på bekostnad av barnens ställning och säkerhet. Det
            kan vi inte stå bakom.
          </note>
          <note type="speaker">
            Anf. 107 THOMAS JULIN (mp) replik:
          </note>
          <note>
            Fru talman! Jag tror inte att Ingrid Burman och jag löser den
            här frågan på de minuter vi har till vårt förfogande här. Vi får
            nog ta en längre diskussion vid sidan av senare.
          </note>
          <note>
            Det är väldigt olika hur barnets deltagande i familjerådslag
            sker. Jag har haft mycket kontakt med dem som jobbar med familjerådslag.
            Det är en samordnare som håller i det. Ibland deltar barnen själva
            då de är lite större. Då avgör de ofta själva om de vill delta.
            När det ibland är små barn brukar inte barnen delta. Det är helt
            enkelt en nätverksträff där man diskuterar ett stort och svårt
            problem.
          </note>
          <note type="speaker">
            Anf. 108 INGRID BURMAN (v) replik:
          </note>
          <note>
            Fru talman! Nu har inte Thomas Julin någon möjlighet till ytterligare
            replik. Det är synd, eftersom jag har en fråga till Thomas Julin.
            Jag kanske kan få svar senare.
          </note>
          <note>
            Det är inte alltid som barnen deltar, säger Thomas
          </note>
          <note>
            Julin. Det är nog sant. Men man lägger i Miljöpartiets motion
            hela rättighetsblocket på familjen. Min fråga blir då: Vem bestämmer
            om barnet ska delta eller inte, om barnet inte själv yttrar sig?
          </note>
          <note>
            Hela den tilltänkta lagstiftningen lägger rättigheterna hos familjen.
            I alla andra sammanhang, i varje fall inom barnpolitiken, brukar
            vi lägga rättigheterna hos barnet och tänka på barnets skyddsbehov,
            rättigheter osv. I den meningen är förslaget en liten gökunge
            inom ramen för den svenska barnpolitiken.
          </note>
          <note type="speaker">
            Anf. 109 CRISTINA HUSMARK PEHRSSON (m) replik:
          </note>
          <note>
            Fru talman! Vänsterpartiets och Ingrid Burmans senaste slagord
            i debatten är kön och lön. Nu talar
          </note>
          <note>
            Ingrid Burman också om kön på våra barn. Att så är fallet tror
            jag inte är oss främmande.
          </note>
          <note>
            När det däremot handlar om lön kan vi konstatera att problemet
            är att föräldrarna och familjerna har lite kvar i plånboken. Många
            familjer är fattiga. Det gäller pengar men också begränsningar,
            dvs. att de har liten valfrihet.
          </note>
          <note>
            Ingrid Burman tar i sitt anförande upp politikområdet barn och
            ifrågasätter det lite grann, som jag tyder det. Jag undrar om
            jag uppfattade det rätt. Jag kan i varje fall se tecken på det
            under debatten.
          </note>
          <note>
            Vi har varit inne på fastighetsskatt. Vi har talat om boendeformer.
            Vi har talat om socialförsäkringsfrågor och också om mycket som
            utskottet i denna debatt inte kan påverka och som faktiskt helt
            klart rör barn. Det visar detta.
          </note>
          <note>
            Ingrid Burman anklagade också, som jag tydde det, moderaterna
            för att inte vilja ge fattiga familjer förutsättningar. Jag kan
            bara konstatera att 15 % av alla de transfereringar som i dag
            ges ut går till 20 %
          </note>
          <note>
            av de fattigaste.
          </note>
          <note>
            Om vi tittar på den dåliga träffsäkerhet som socialbidragen har
            gavs det första halvåret i år ut 4,3
          </note>
          <note>
            miljarder i socialbidrag. Mycket av det gick till ensamstående
            föräldrar. Men hade alla som i dag lever under socialbidragsnormen
            tagit ut socialbidrag skulle det ha varit 25 miljarder kronor.
          </note>
          <note>
            Det visar att många i dag lever fattigt och inte får de transfereringar
            som de har rätt till. Vad vi också ser är att många lever över
            socialbidragsnormen och ändå får socialbidrag. Moderaterna har
            en annan politik som ger familjerna bättre möjligheter, valfrihet
            och större ekonomiska förutsättningar.
          </note>
          <note type="speaker">
            Anf. 110 INGRID BURMAN (v) replik:
          </note>
          <note>
            Fru talman! Jag förstod inte riktigt det första påpekandet om
            lön och kön. Men Cristina Husmark
          </note>
          <note>
            Pehrsson har möjlighet att återkomma i den delen.
          </note>
          <note>
            Om man uppfattar mitt inlägg som att jag inte tycker att det
            är bra med ett barnpolitikområde så har jag blivit missuppfattad.
            Jag tycker att det är mycket bra att vi samlar ett politikområde
            där vi sammanställer konsekvenser och redovisar förändringar som
            sker just för barns villkor i Sverige i allmänhet. Så kan vi också
            se vilka de mest utsatta barnen är och var vi behöver vidta åtgärder.
            Sedan är det ju alldeles självklart att dessa förändringar har
            ett samband med det som sker på andra politikområden. En del av
            detta är också budgetfrågor.
          </note>
          <note>
            När det gäller de fattiga familjerna så hör jag att
          </note>
          <note>
            Moderaterna ofta säger att man ska lösa problemet med fattigdomen
            genom att minska skatterna och minska transfereringarna. Det kan
            ju låta som ett glatt budskap. Men tyvärr är resultatet av detta
            att de skattesänkningar som de ekonomiskt mest utsatta familjerna
            skulle få är så små räknat i kronor och ören att familjerna skulle
            gå ekonomiskt back när man samtidigt förändrade transfereringarna.
          </note>
          <note>
            Det är i det läget som jag tycker att det är mycket intressant
            att se den internationella utredning som redovisas i Röda Korsets
            årsredovisning. Men en sådan politik skulle andelen fattiga familjer
            i Sverige med 1990 års siffror öka från 2 % till 23 %. Det är
            alltså en ganska drastisk omvälvning. Jag skulle vilja höra Cristina
            Husmark Pehrsson kommentera den delen.
          </note>
          <note type="speaker">
            Anf. 111 CRISTINA HUSMARK PEHRSSON (m) replik:
          </note>
          <note>
            Fru talman! Vår absoluta uppfattning är att om man betalar skatt
            så ska man inte behöva ha bidrag.
          </note>
          <note>
            Vi ser i dag exempel på heltidsarbetande som betalar
          </note>
          <note>
            23 000 kr i skatt och får 20 000 kr i bidrag. Vi förstår inte
            vad denna rundgång i systemet ska vara bra för.
          </note>
          <note>
            Dessutom ger den en situation för familjen som vi inte tycker
            gagnar vare sig familjen eller barnet. Man ska ha en större möjlighet
            att utöva inflytande över sina egna förtjänade pengar.
          </note>
          <note>
            Dessutom anser jag att valfrihet ska vara någonting som gagnar
            inte bara dem som har tjocka plånböcker, utan den ska också gagna
            dem som inte har så mycket pengar. Jag tycker att Vänsterpartiet
            och
          </note>
          <note>
            Ingrid Burman i stället bibehåller en politikermakt som ska ordna,
            ge bidrag och styra och ställa i stället för att ge möjligheter.
          </note>
          <note>
            Det handlar om mer pengar, Ingrid Burman - det handlar inte om
            mindre. Men det handlar om att få makt över sin vardag. Jag tycker
            att det är en demokratisk rättighet för alla, och därför tycker
            jag också att det ingår i den generella välfärden. Tycker inte
          </note>
          <note>
            Ingrid Burman också det?
          </note>
          <note type="speaker">
            Anf. 112 INGRID BURMAN (v) replik:
          </note>
          <note>
            Fru talman! Det finns en stor skillnad mellan Moderaterna och
            Vänsterpartiet, bl.a. i synen på skattepolitik. Vänsterpartiet
            hävdar fortfarande att skattepolitik är ett fördelningsinstrument.
            Det gör att jag och Cristina Husmark Pehrsson ska betala mer skatt
            än de som har mindre inkomster. Vänsterpartiet har också synen
            att vi ska se till att komplettera inkomsterna för dem som inte
            har så höga inkomster för att uppnå just den valfrihet för alla
            som ett visst ekonomiskt oberoende innebär. Vi vill ha valfrihet
            även för de sämst ställda barnfamiljerna.
          </note>
          <note>
            Den valfrihet som är resultatet av Cristina Husmark Pehrssons
            skattepolitik är att Cristina Husmark
          </note>
          <note>
            Pehrsson och jag skulle få väldigt mycket mer pengar att röra
            oss med. Den deltidsarbetande ensamstående mamman skulle däremot
            få oändligt mycket mindre pengar att röra sig med. I den delen
            blir vi nog inte eniga.
          </note>
          <note>
            Jag tror att en av de viktigaste sakerna som vi kan göra - jag
            har sagt det tidigare och jag tycker att det tål att upprepas
            - är att se till att de ekonomiskt sämst ställda barnfamiljerna
            får bättre ekonomi. Det sker bäst genom de generella systemen.
            Det sker också genom att vi har ett skattetryck som förmår att
            finansiera detta.
          </note>
          <note type="speaker">
            Anf. 113 STEN TOLGFORS (m):
          </note>
          <note>
            Fru talman! Adoption är ett löfte som staten ger till ett barn.
            Det är ett löfte inte bara om ett bättre liv, utan om bästa tänkbara
            förutsättningar för det berörda barnet.
          </note>
          <note>
            Denna utgångspunkt gör att adoptioner måste hanteras med mycket
            stor ödmjukhet och försiktighet.
          </note>
          <note>
            Det unika med en adoption är att staten faktiskt officiellt välsignar
            ett föräldraskap och slår fast att en viss familjesituation är
            den allra bästa tänkbara för ett visst barn. Det är ett mycket
            stort ansvar att avgöra ett barns framtida livsöde.
          </note>
          <note>
            Varje adoption börjar med en tragedi för barnet.
          </note>
          <note>
            Gemensamt för alla adoptivbarn är ju att de tidigt separeras
            från sina biologiska föräldrar, vilket undantagslöst är ett trauma.
            Adoption - att byta land, kultur, språk och omgivning - är en
            av de största och mest svårförklarliga förändringar som ett litet
            barn kan genomgå. Via barnhem, sjukhus, fosterföräldrar och lokala
            myndigheter kommer barnen så småningom och i varierande åldrar
            till nya familjer i främmande länder. Där väntar i de allra flesta
            fall väl utvalda och starkt motiverade familjer på barnen.
          </note>
          <note>
            Adoption är alltså i grunden något oerhört positivt. Men internationella
            adoptivbarn har en speciell situation och speciella behov. Vi
            har ett ansvar i att erkänna och söka kunskap om adoptivbarns
            speciella behov för att på ett bra sätt kunna förstå, möta och
            stödja barnen.
          </note>
          <note>
            Under 1960- och 70-talen var synen på internationella adoptioner
            välvillig, men kanske också naiv. Få problem diskuterades. De
            första föräldragenerationerna fick ganska oförberedda på adoptivbarnens
            behov ta emot barnen. I dag kan man med en tillbakablick konstatera
            att de första internationella adoptionerna var något av ett socialt
            experiment, om än med de bästa av sociala ambitioner.
          </note>
          <note>
            Forskningen, diskussionen och medvetenheten om adoptivbarnens
            speciella situation och behov har kommit först i efterhand. Ett
            exempel är att många barn som kom i början var sjuka i infektioner
            och svaga av undernäring. Den svenska sjukvården inriktades på
            att snabbt bota sjukdomar och snabbt få upp vikten. Den goda ambitionen
            ledde till att barnen först utsattes för undernäring och därefter
            för övergödning i snabb följd. Detta kunde i sin tur resultera
            i att barn kom för tidigt i puberteten och att kroppslängdtillväxten
            därför stannade av för tidigt. I takt med att kunskapen ökat har
            vi lärt oss att hantera problem som detta och andra.
          </note>
          <note>
            Adoptivbarn har genomgått ett antal separationer redan innan
            de kommer till Sverige. Ibland har det skett ansvarsfullt, genom
            att barnet överlämnats till ett barnhem, ett sjukhus eller en
            fosterfamilj. Ibland har barnet i stället kommit som hittebarn
            eller gatubarn och i vissa fall efter tvångsomhändertaganden och
            andra tidiga trauman.
          </note>
          <note>
            Barnet kan sedan ha bott på flera avdelningar och på flera barnhem
            under kortare och längre perioder innan det kommer till sin nya
            familj. Det har stor betydelse för barnets utveckling eftersom
            det lilla barnet varje gång det sökt knyta an till eller bygga
            en nära relation till någon vuxen snabbt har separerats från den
            vuxne. Barnet kanske inte ens har haft någon vuxen att relatera
            till på flera år, eller helt har saknat kroppskontakt. Det påverkar
            förmågan att bygga nära relationer senare i livet liksom barnets
            trygghetskänsla. Det förekommer att barn helt enkelt ger upp försöken
            att knyta an till vuxna.
          </note>
          <note>
            Barnets tidiga erfarenheter försvinner inte, utan ligger kvar
            och kan göra sig påminda senare i livet.
          </note>
          <note>
            Frågor om utseende, annorlundaskap, identitet och biologiskt
            ursprung kommer att finnas där och måste kunna hanteras både av
            barnet och av omgivningen.
          </note>
          <note>
            Adoption är alltså inte bara en enstaka händelse i barndomen,
            utan en process som pågår hela livet. Den är olika intensiv i
            olika perioder, och den är förstås olika för olika barn - men
            den finns där. Man kan aldrig växa ifrån att man är adopterad,
            utan bara in i det och göra det till en del av identiteten.
          </note>
          <note>
            En del av de barn som kommer till oss känner till vilka de biologiska
            föräldrarna är och vilken orsaken var till att de lämnades bort.
            Då kan tankarna komma att kretsa om hur livet skulle ha blivit
            om man hade fått vara kvar hos den biologiska familjen. Men de
            flesta barn känner inte till sitt ursprung och ägnar många och
            långa funderingar åt vilka föräldrarna var, varför man lämnades
            bort för adoption och om det finns levande släktingar kvar. Det
            är alldeles naturligt, och så är det också när relationerna till
            den svenska familjen är bra.
          </note>
          <note>
            Att vara adopterad är att vara utvald för en svensk familj, men
            det är samtidigt att vara övergiven av sina ursprungliga föräldrar.
            Varför övergavs man? Har man egen skuld i det? Ursprunget är viktigt
            för det egna identitetsbyggandet. Vem är jag? Var kommer jag ifrån?
            Hur kommer jag att se ut? Vad vill jag?
          </note>
          <note>
            Under tonårsperioden är den processen som starkast, men den kan
            fortsätta hela livet. Och frågorna aktualiseras och accentueras
            särskilt under vissa perioder, som t.ex. när man funderar över
            eller får egna barn.
          </note>
          <note>
            Adoptivbarn har också många gånger att hantera ett annorlunda
            utseende jämfört med majoriteten. Vi vet att under tonårstiden
            kan alla former av avvikelser vara känsliga, speciellt de som
            man inte har valt själv.
          </note>
          <note>
            De ser inte ut som sina föräldrar eller kompisar fast de vill
            vara och på många sätt känner sig lika.
          </note>
          <note>
            Det förekommer att barn under perioder förnekar det egna ursprunget.
            De känner sig som svenska men blir behandlade som invandrare.
            Den yttre och den inre identiteten kolliderar. För många kan resultatet
            bli ett livslångt sökande, för andra en känsla av tomhet och identitetslöshet.
            Samtidigt klarar andra av att hantera situationen bra.
          </note>
          <note>
            Men det går att slå fast att adoptivbarns identitetsbyggande
            är mer komplicerat än andra barns. De har fler, svårare och annorlunda
            frågor och faktorer att hantera, och den samlade livsuppgiften
            blir större.
          </note>
          <note>
            Adoptivbarn kan både ha behov av och en skräck för nära relationer.
            Det finns uppgifter om att utvecklingen av den sexuella identiteten
            kan kompliceras. Det har framförts olika förklaringar till det.
            En är att adoptivbarn inte sällan är födda som resultat av ett
            i ursprungsländerna otillåtet och oaccepterat sexuellt umgänge.
            En annan är att de kommer till svenska familjer på grund av de
            nya föräldrarnas ofrivilliga barnlöshet. Frågan är om det kan
            påverka utvecklingen av den egna identiteten och sexualiteten.
          </note>
          <note>
            Erfarenheterna från särskilda ungdomshem ger indikationer på
            att det behövs mer forskning.
          </note>
          <note>
            "Personalen på § 12-hem upplever att utlandsadopterade barn oftare
            än andra omhändertagna barn visar tecken på att de blivit utsatta
            för sexuella övergrepp.
          </note>
          <note>
            Det är också vanligare med promiskuitet och annan sexuell problematik
            i den adopterade gruppen i jämförelse med andra omhändertagna
            på särskilt ungdomshem". Detta skriver Statens institutionsstyrelse.
          </note>
          <note>
            Man fortsätter: "De utlandsadopterade barnen på institutionerna
            uppvisar ofta ett gränslöst beteende som leder till att de utsätter
            sig för risker och situationer som är direkt farliga, såsom våld
            och sexuellt utnyttjande."
          </note>
          <note>
            Att situationen för internationella adoptivbarn kan vara svår
            att hantera visas av att de är överrepresenterade som patienter
            inom barn- och ungdomspsykiatrin. Enligt olika undersökningar
            är ungefär dubbelt så många adoptivbarn patienter där som det
            borde vara.
          </note>
          <note>
            En tredjedel av dessa barn hade så svåra problem att de varit
            inlagda på klinik för att få hjälp.
          </note>
          <note>
            Adoptivbarn är vidare överrepresenterade på § 12-
          </note>
          <note>
            hemmen. Där finns det 2,6 gånger fler adoptivbarn än det statistiskt
            sett borde göra. Det förefaller som att särskilt tonårsperioden
            är svår för adopterade. I
          </note>
          <note>
            dygnsvård för tonåringar är adoptivbarnen överrepresenterade.
            Där är de 2,4 gånger så många. Barn adopterade av ensamstående
            är i än högre grad än andra adopterade överrepresenterade i barnpsykiatrisk
            vård.
          </note>
          <note>
            De är fyra gånger så många i barn- och ungdomspsykiatrisk vård.
            Detta antyder att det kan finnas problem som inte är tillräckligt
            kända.
          </note>
          <note>
            Ensamma adoptivföräldrar har fått ta emot barn, i alla fall tidigare,
            som har varit äldre än snittet och som kan ha haft problem redan
            vid ankomsten. Det kan vara en delförklaring. Men det kan också
            vara så att det helt enkelt är svårare för en ensam person att
            klara av att hantera ett internationellt adoptivbarns speciella
            behov och förutsättningar. Om kraven är stora på ett par som adopterar
            gemensamt är kraven än mycket större på en ensam person.
          </note>
          <note>
            De flesta adoptivbarn klarar av att med hjälp av väl utvalda
            och särskilt stabila familjer hantera sin situation. Men de adoptivbarn
            som inte klarar av situationen riskerar att få mycket allvarliga
            problem.
          </note>
          <note>
            Det är därför som adoptivbarn ändå blir så mycket överrepresenterade
            i barn- och ungdomspsykiatrisk vård. När situationen blir svår
            blir den ohanterligt svår. När man faller faller man hela vägen.
          </note>
          <note>
            Det man söker hjälp för är bl.a. aggressioner, relationsproblem
            och sociala problem. Adoptivbarnen kommer från en annan familjesituation
            än övriga barn med problem. Deras familjer är stabilare och tämligen
            socialt välanpassade. Övriga berörda barn kommer ofta från socialt
            belastade familjer. Mycket tyder därför på att adoptivbarnens
            överrepresentation inom barn- och ungdomspsykiatrin skulle vara
            betydligt större om adoptivfamiljerna inte var så väl utvalda.
          </note>
          <note>
            Fru talman! Kunskapen om adoptioner och adoptivbarnens utveckling
            är ännu tämligen ofullständig.
          </note>
          <note>
            Det behövs betydligt mer forskning om adoptivbarns utveckling,
            om hur det har gått för de adoptivbarn som hittills har kommit
            till Sverige. Det saknas helt och hållet studier på viktiga delområden,
            som familjebildning och utveckling av den sexuella identiteten.
          </note>
          <note>
            Men det saknas inte indikationer på att forskningen behövs.
          </note>
          <note>
            Det har förekommit internationella adoptioner till
          </note>
          <note>
            Sverige i större skala i ca 35 år. De första adoptivbarnen har
            hunnit bli vuxna. Vissa har bildat familj. Men det saknas närmast
            helt longitudinella studier om hur barnens liv och situation ser
            ut över tid. Den forskning som finns har mer karaktären av ögonblicksbilder
            vid en given ålder. Vi vet ännu inte hur familjesituationen, familjebildning
            och föräldraskap fungerar.
          </note>
          <note>
            Det som är särskilt unikt med rätten för ensamstående att adoptera
            är att det saknas förarbeten som utreder eller problematiserar
            saken. Den enda motivtext som finns är något enstaka stycke i
            80 år gamla förarbeten till en mycket tidig adoptionslag, då internationella
            adoptioner över huvud taget inte förekom och då man heller inte
            hade det barnperspektiv som vi har i dag.
          </note>
          <note>
            För mig leder det här fram till två slutsatser, fru talman.
          </note>
          <note>
            För det första finns det all anledning att följa upp och undersöka
            hur det har gått för de adoptivbarn som hittills har kommit till
            Sverige samt hur stödet till adoptivföräldrar och adoptivbarn
            kan stärkas.
          </note>
          <note>
            Forskningen och kunskapen måste öka. Det är en del av det ansvar
            som svenska staten måste ta när man fattar beslut om hur barns
            liv och framtid ska te sig.
          </note>
          <note>
            För det andra finns det anledning att löpande se över adoptionslagstiftningen
            för att tillse att den är väl fungerande och väl anpassad till
            samhällets utveckling.
          </note>
          <note>
            Båda dessa synpunkter utvecklas i motion L406
          </note>
          <note>
            och i den reservation som Cristina Husmark Pehrsson tidigare
            talade om, nämligen reservation 29 i dagens betänkande.
          </note>
          <note>
            Anf. 114 KERSTIN-MARIA STA-
          </note>
          <note>
            LIN (mp):
          </note>
          <note>
            Fru talman! Ärade åhörare! Jag börjar med att ställa mig bakom
            alla våra reservationer, så att jag inte glömmer bort det. För
            tids vinning yrkar jag bifall till reservation 10. Reservation
            25 har kd yrkat bifall till, så det behöver inte jag göra. Jag
            sällar mig till den. Sedan vill jag sälla mig till reservation
            36, som egentligen bygger på Miljöpartiets yrkande. Jag förstår
            inte riktigt varför de inte är hopskrivna.
          </note>
          <note>
            Som gäst i socialutskottssammanhang - jag är ju med i ett annat
            utskott - ska jag hålla mig till min motion. Jag var väldigt glad
            när den här skrivelsen skulle komma, och jag hade hoppats på mycket
            mera konkreta förslag än vad det blev.
          </note>
          <note>
            Studiedagar, manifestationer och jubileer med anledning av barnkonventionen
            m.m. har hittills mest varit av karaktären tomtebloss, snabbt
            uppflammande och slocknande till kvällen.
          </note>
          <note>
            Regeringen måste inte bara med jämna mellanrum beskriva barnens
            situation och den bedrivna barnpolitiken utan även blicka framåt.
            Jag visste förra veckan att statsrådet och barnministern skulle
            vara i Norrköping i dag. Jag fick frågan om vad jag ville skicka
            med henne, och jag sände med frågan om ett jämlikt samhälle för
            barn och ungdomar. Det såg också ut som om vi hade ungefär lika
            uppfattning om sådana saker som fri tandvård, sjukvård, BVC, MVC,
            kommunala musikskolan, skolmåltider osv. Därför blev jag besviken
            när jag hörde rapporter från Norrköping om framhållande om att
            svensk familjepolitik främst handlar om att mammor ska ut och
            arbeta heltid.
          </note>
          <note>
            Det viktigaste i hela skrivelsen finns på s. 11: "i alla beslut
            som rör barn skall barnkonventionens fyra grundläggande principer
            beaktas." Det här är ingenting nytt för Miljöpartiet. Vi har i
            många år motionerat om det här och påpekat den grundbulten i många
            sammanhang. Vi har också motionerat om barnkonsekvensanalyser.
          </note>
          <note>
            Det är bra att den nybildade uttalade samordningsfunktionen ska
            uppmärksamma och samordna sådana frågor om barn och ungdomar som
            berör flera departement och att det på sikt ska finnas ett tydligt
            barnperspektiv i beslutsprocessen. Men det är just det här
          </note>
          <note>
            "på sikt" och att det står att man "strävar efter" och att man
            ska följa processen osv. som jag tycker är lite tråkigt. Vi har
            alltså ställt krav på att en barnbilaga ska följa budgeten. Margareta
            Israelsson sade att det stod "krav" i skrivelsen, men det gör
            det inte, utan det står just att det ska ske på sikt.
          </note>
          <note>
            Välfärdsbokslutet visar på de stora nedskärningar som har skett
            på 90-talet och att återuppbyggnaden inte pågår i den omfattning
            som man önskar. Nu har det lovats mera pengar, men en hel del
            av dessa kommer inte landstingen och kommunerna till del -
          </note>
          <note>
            tyvärr. Det sker fortfarande nedskärningar på många håll.
          </note>
          <note>
            I skrivelsen används, som jag sade nyss, uttryck som "på sikt",
            "ska erbjudas resurser",
          </note>
          <note>
            "åtgärdsprogram ska upprättas", "bör erbjudas", "bör initieras"
            osv. Jag tycker inte att det förpliktar. Då är det bättre att
            barns och ungdomars situation endast beskrivs utifrån dagens läge
            och att syftningar på förbättringar endast skrivs om man har konkreta
            förslag.
          </note>
          <note>
            I skrivelsen tas upp hur föräldrar ska kunna kombinera ett krävande
            förvärvsarbete med föräldraskap och att det ur barnets perspektiv
            är ett rimligt krav att föräldrar har tid och ork för barnen.
            Då vill jag passa på att nämna vårt krav om att sänka normalarbetstiden.
            Det är inte bara de riktigt små barnen som har rätt att kräva
            tid av de vuxna. Den rätten har även alla ungdomar.
          </note>
          <note>
            Mobbning i skolan har fått ett eget litet avsnitt.
          </note>
          <note>
            Stor variation finns beträffande skolors handlingsprogram och
            kunskaper. Miljöpartiet anser att ansvaret för att minska mobbning
            helt vilar på de vuxna. Man skriver att det är skolans ansvar
            att utveckla barnens förmåga att hantera förändringar, att ge
            och ta åsikter i öppna diskussioner och att kunna leva sig in
            i andra människors situation och känslor. Men då krävs det en
            lite annan skola med mindre klasser och mycket mer vuxentid för
            varje elev. Det som beskrivs är snarare ett idealtillstånd för
            skolan och vad som vore den rätta vägen under de allra bästa omständigheter.
          </note>
          <note>
            Att få en skola som fungerar på det sätt som sagts kräver väldigt
            mycket av både engagemang och resurser.
          </note>
          <note>
            Beskrivningen av kultur i skola och förskola är också en idealbild.
            Jag poängterar detta därför att jag tycker att det är synd, om
            man nu ska använda den här skriften till något slags utbildning,
            att det ibland ser bättre ut än vad det är. Det har tyvärr varit
            så att man i bistra tider i första hand skurit ned på kultursatsningar.
            Bl.a. har den kommunala musikskolan fått stryka på foten.
          </note>
          <note>
            Ett avsnitt i skrivelsen heter Barns och ungdomars fysiska och
            psykiska hälsa. Naturligtvis ska vi vara tacksamma och glada för
            att sjukdomar som t.ex.
          </note>
          <note>
            difteri, polio och tbc är så gott som försvunna i Sverige. Men
            för det får vi inte slå oss för bröstet och minska på förebyggande
            insatser. Det är bra att man i skrivelsen har poängterat att en
            kraftsamling krävs beträffande t.ex. psykisk hälsa samt allergi
            och annan överkänslighet.
          </note>
          <note>
            Jag vill i det här sammanhanget poängtera att forskningen kring
            hur man behandlar ungdomar som är sjuka är mycket eftersatt. Det
            finns pediatrik, men vi har endast en docentur i ungdomsmedicin
            i Sverige. Precis som när det gäller alla andra grupper är det
            viktigt att det blir rätt i mötet mellan t.ex. en ung astmatiker
            eller diabetiker och doktorn.
          </note>
          <note>
            Jag ska särskilt uppehålla mig lite vid barn till utsatta grupper.
            De är dubbelt utsatta. Ett förfärande stort antal barn blir inte
            sedda och får aldrig andra vuxnas hjälp att förstå och bearbeta
            sin situation. Det gäller t.ex. barn till missbrukare, psykiskt
            sjuka, misshandlare och misshandlade, kriminella och mentalt handikappade.
            Det gäller också barn till traumatiserade flyktingar, eventuellt
            med egna krigsupplevelser, och barn med andra egenupplevda trauman
            såsom misshandel och sexuella övergrepp. Deras utsatthet är mångfasetterad.
            På grund av skam och skuld försöker föräldrar ofta dölja sin belägenhet,
            och barnens situation blir osynliggjord. Vi vet att de här barnen
            löper betydligt större risk än andra att själva fara illa senare
            i livet. Det gäller psykiskt illamående, missbruk, suicidförsök,
            kriminalitet eller att själva bli förövare och misshandla. Med
            adekvata insatser är deras odds till en god utveckling betydligt
            bättre. Varje räddat barn ger förutom vinster i mänskliga värden
            även samhällsekonomiska vinster av stora mått.
          </note>
          <note>
            Att argumentera för förebyggande vård har alltid varit svårt
            och stött på motstånd. Den ekonomiska vinsten av den tidiga insatsen
            syns alldeles för sent för att passa in i traditionell kortsiktig
            penningekonomi. På ett förebyggande område har emellertid
          </note>
          <note>
            Sverige varit överlägset i världen: barntandvården.
          </note>
          <note>
            Vinsten har dessutom varit lätt att se och lätt att mäta.
          </note>
          <note>
            Ibland smyger det sig in i spardebatten att här skulle man kunna
            spara lite pengar genom att ta ut avgifter på barntandvården.
            Detta får aldrig ske!
          </note>
          <note>
            I skrivelsen finns en bra text om barnavårdscentralerna, också
            ett svenskt flaggskepp. Nästan 100 %
          </note>
          <note>
            av småbarnen kommer till BVC. Här har man redan gjort besparingar.
            Föräldrautbildning börjar bli mer sällsynt, och specialistläkarna
            i barnmedicin är mycket få. Hur detta kan åtgärdas saknas det
            text om i skrivelsen. Det fanns i utredningen Det gäller livet.
          </note>
          <note>
            Den sammanfattande skrivningen om droger börjar så här: Alkoholproblemen
            bland barn och ungdomar i Sverige är begränsade. Tecken till ökning
            av konsumtionen finns dock. Det är mycket försiktigt skrivet.
            Detta är ett mycket allvarligt problem som ökar och kryper längre
            ned i åldrarna. Vi måste ta det på mycket stort allvar.
          </note>
          <note>
            I skrivelsen upprepas att det för barn och ungdomar med funktionshinder
            är viktigt med tidiga åtgärder. I otaliga rapporter har detta
            faktum bekräftats.
          </note>
          <note>
            Därmed vet vi det. Vi behöver inte fler utredningar om det.
          </note>
          <note>
            Under rubriken Barnpsykiatrikommittén finns ett litet avsnitt
            som handlar om hälsofrämjande insatser för nyanlända barn och
            ungdomar. Man tar även upp behovet av hjälpmedel och habilitering
            för funktionshindrade barn. Problemet är stort, och det är mycket
            bråttom. Men det saknas ett större resonemang om hälsan hos barn
            med invandrarbakgrund.
          </note>
          <note>
            Stycket Asylsökande barn börjar helt sonika med en osanning.
            Ett målmedvetet arbete har bedrivits för att utveckla barnperspektivet
            i asyl- och mottagandeprocesserna, står det. Det är ett påstående
            som känns lite främmande när vi vet att asylsökande barn haft
            sämre rättigheter beträffande t.ex. skolgång, förskola och rätten
            att bli hörd. Nu finns det många krafter som jobbar för det här,
            och det är verkligen något som det är bråttom med.
          </note>
          <note>
            Avslutningsvis vill jag säga att Miljöpartiet efterlyser en större
            helhetsbeskrivning. I barnens värld är allt sammansatt och länkat
            i vartannat. Mycket av detta kan också ses som ett förebyggande
            arbete vad det gäller att förhindra ungdomsbrottslighet, rökning
            och bruk av droger samt vad det gäller det allmänna hälsoläget.
            I samhället börjar det redan med MVC
          </note>
          <note>
            och BVC. Förmågan att hantera konflikter i exempelvis skolan,
            relationer till föräldrar, kamrater och samhället i stort - allt
            är länkat till vartannat och måste betraktas i ett helhetsperspektiv.
          </note>
          <note>
            Det var meningen att den här skriften skulle användas till ett
            utbildningsunderlag för departementen.
          </note>
          <note>
            I det avseendet är den bra, om man beaktar att det då och då
            förekommer skönmålningar och fattas konkreta förslag. Jag föreslår
            att om man nu ska ha denna skrivelse som utbildningsskrift ska
            man även ta med skriften Det gäller livet från Barnpsykiatriutredningen.
          </note>
          <note>
            Jag tackar så mycket och ber så hemskt mycket om ursäkt för att
            jag talat över tiden.
          </note>
          <note type="speaker">
            Anf. 115 MONICA GREEN (s):
          </note>
          <note>
            Fru talman! Barnskrivelsen är både viktig och bra utformad. Det
            är bra med ett barnpolitikområde som kan sätta fokus på att barnen
            alltid ska komma främst.
          </note>
          <note>
            Även betänkandet är bra. Visserligen avslår utskottet i betänkandet
            mina två motioner - om våld som drabbar barn och unga samt om
            barnsituationen i Sverige
          </note>
          <note>
            - men jag känner tillfredsställelse över de svar på motionerna
            som utskottet gett mig och över att arbetet ska fortsätta på de
            här områdena.
          </note>
          <note>
            Jag tänkte ta tillfället i akt och prata om vikten av förebyggande
            arbete, så att barn och ungdomar inte kommer på glid i samhället,
            förebyggande för att barn och ungdomar ska känna trygghet och
            att våldet inte ska öka i samhället.
          </note>
          <note>
            Det finns naturligtvis många sätt att jobba förebyggande. Man
            kan stötta föräldrar, ha bra kvalitet i barnomsorgen, i skolan
            och på fritidshemmen, men också satsa på föreningslivet. Föreningslivet
            ger barn och unga möjlighet att växa och utvecklas inom idrott,
            kultur, friluftsliv, dans, teater, musik, demokrati, m.m.
          </note>
          <note>
            Hela Folkrörelse- och Förenings-Sverige måste även fortsättningsvis
            ges förutsättningar att verka.
          </note>
          <note>
            Flertalet organisationer kommer att drivas vidare trots knappa
            resurser, tack vare alla ideella insatser. Men vissa ekonomiska
            förutsättningar behövs ändå för att kunna utveckla verksamheten.
            Inte minst på lokalsidan har vi sett rejäla försämringar, både
            vad gäller tillgången på lokaler och på det ekonomiska stödet
            för att kunna hyra lokaler.
          </note>
          <note>
            Det måste finnas många olika mötesplatser där olika åldrar, kulturer,
            språk och kön kan mötas. Detta är en av de mest grundläggande
            förutsättningarna för demokratibygget, att människor möts. Varför
            inte en nysatsning på föreningslivet?
          </note>
          <note>
            Sverige är bäst och ska bli bättre på barns uppväxt i förhållande
            till resten av världen. Då finns det all anledning att även göra
            en satsning på barns fritid, där mycket av demokratiskt lärande
            sker och normer bildas.
          </note>
          <note>
            Nu skapas det tjänster i skolan, vilket är oerhört bra. Men det
            borde också i framtiden finnas möjligheter att skapa jobb inom
            föreningslivet, där man skulle kunna jobba med barns och ungdomars
            uppväxt utanför skolan. Det skulle vara ett lyft för hela
          </note>
          <note>
            Folkrörelse-Sverige, ett sätt att jobba förebyggande för att
            slippa ungdomar på glid, skadegörelse och segregation.
          </note>
          <note>
            När det gäller föreningslivet i skolan tar läroplanen klart fasta
            på skolans viktiga roll i demokratiskolningen. Därför behöver
            den generellt bli mycket mer öppen för att jobba med nya metoder
            och få in demokratiarbetet på ett naturligt sätt. Trots höga ambitioner
            finns det alldeles för mycket som pekar på att graden av inflytande
            inte är så stor som den borde vara för våra barn och ungdomar
            på deras arbetsplats.
          </note>
          <note>
            Det ideella föreningslivet, där större delen av Sveriges barn
            och unga återfinns, har givetvis också en viktig roll i detta.
            Åtskilliga kan vittna om att det är genom engagemang i föreningslivet
            som man kan lära något om demokrati i praktisk mening. Det finns
            vuxna som litar på att även unga personer kan tillföra något.
            Släpp in föreningslivet i skolan!
          </note>
          <note>
            Barn- och ungdomsorganisationer kan tillföra oerhört mycket i
            demokratidiskussioner i skolan, inte enbart de politiska ungdomsförbunden.
            När det är dags att diskutera miljöfrågor kan man bjuda in miljöorganisationerna.
            När det är dags att diskutera historia kan man bjuda in hembygdsföreningen.
            När man ska diskutera barnkonventionen kan man bjuda in
          </note>
          <note>
            Unga Örnar. Listan kan göras lång. Hela Sveriges föreningsliv
            visar på bredden i demokratin och skulle kunna vitalisera skolans
            arbetssätt genom att släppa in och visa på alternativen. Kanske
            t.o.m. en och annan vuxen kan lära sig något av detta.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 13 §.)
          </note>
          <note>
            10 § Biodling
          </note>
          <note>
            Föredrogs miljö- och jordbruksutskottets betänkande
          </note>
          <note>
            2000/01:MJU6
          </note>
          <note>
            Biodling.
          </note>
          <note type="speaker">
            Anf. 116 GUNNEL WALLIN (c):
          </note>
          <note>
            Fru talman! Utan bin blir det ett stort hål i kretsloppet. Det
            var rubriken på den motion som finns till behandling i detta betänkande.
          </note>
          <note>
            Biodling kan sägas vara en bisak, men den är mycket värdefull,
            inte bara för den goda honungens skull, utan främst för att växter
            ska sätta frukt. Naturen måste ha sin gång. Värdet av pollineringseffekten
            är enligt experter 10-20 gånger honungsvärdet.
          </note>
          <note>
            Huvudproduktionen när det gäller biodlingen är pollinationen.
            Honungen får bli en biprodukt.
          </note>
          <note>
            Biodling är en segdragen fråga. Jag känner att prioriteringen
            inte har varit särskilt hög i utskottets arbete.
          </note>
          <note>
            Det finns EU-stöd. Det har använts till att främja produktion
            och saluföring av honung. Det sistnämnda, saluföringen, sköter
            sig själv, för svensk honung är en bristvara.
          </note>
          <note>
            I Centerpartiets motion lyfter vi fram åderlåtningen inom svensk
            biodling. Den är nu så stor att farhågorna ökar för att tillgången
            på bigårdar och bisamhällen inte räcker till för att klara det
            pollineringsbehov som vi har här i Sverige.
          </note>
          <note>
            Enligt Jordbruksverkets bedömning är det inte så drastiskt. Det
            finns ca 110 000 bisamhällen. Men enligt bitillsynsrapportens
            uppgifter, från samma verk, har det skett en minskning med 48
            % till 70 000
          </note>
          <note>
            bisamhällen. Då kan man fråga sig vilken uppgift det är som gäller.
            Är det 110 000, som det också står i betänkandet, eller är det
            70 000?
          </note>
          <note>
            Det största hotet mot biodlingen är varroakvalstret, som har
            slagit ut en stor del av binäringen.
          </note>
          <note>
            Men om man läser betänkandet ser man att det inte är något hot.
            Då undrar jag: Hur bekämpar man detta kvalster? Med tanke på den
            starka spridning som har skett i södra Sverige, som jag kommer
            från, undrar jag: Vad är det för metoder man kan använda, eftersom
            det inte är ett så stort hot?
          </note>
          <note>
            Bitillsyningspersonal ska ge innehavare av bisamhällen föreläggande
            om bekämpning av kvalster. Det ska dessutom ske en efterkontroll.
            Enligt uppgifter fungerar inte tillsynsdelen inom vissa regioner.
            Jag kan nämna mitt eget distrikt, gamla Kristianstad län, där
            t.ex. 40 % av tjänsterna för bitillsyningspersonal är vakanta.
          </note>
          <note>
            Det är bra att det understryks i betänkandet att man i forskningspropositionen
            har lyft fram att kunskapsbristerna är stora inom biodling och
            pollination och att det behövs en kunskapsutbyggnad. Det är också
            ett av skälen till den motion som vi har skrivit från Centerpartiet.
          </note>
          <note>
            Men det gäller att handla. Det finns nu fyra bisjukdomskonsulenter.
            Men det som egentligen behövs är att det anställs en avelskonsulent.
            Avelsarbetet är grunden för den fortsatta verksamheten. Det första
            steget för att ge näringen stöd inom detta område är att anställa
            en avelskonsulent.
          </note>
          <note>
            Nu står det i betänkandet att vi ska avvakta till dess en ny
            utredning blir klar i december 2000. Det står på s. 5. Jag kan
            inte förstå att utredningen, om den skulle vara klar i december
            2000, inte har tagits med i arbetet med betänkandet i dag. Den
            måste vara en viktig bit innan man går vidare. Jag förstår inte
            riktigt hur utskottet har hanterat ärendet.
          </note>
          <note>
            Vad är det man väntar på? Vi vill ha denna viktiga del i kretsloppet,
            dvs. möjligheten att pollinera växter.
          </note>
          <note>
            Vi vill också ha en biodling över hela vårt land som främjar
            växtodlingen. Vi vill hålla kvar en kunskap om och utveckling
            av biodlingen. Då behövs det handling nu, med avelsarbete, med
            forskning och en bitillsynsverksamhet som fungerar. Till detta
            vill jag lägga en framtidstro för biodling. Det är på grund av
            bristen på detta som man har lagt av.
          </note>
          <note>
            Fru talman! Jag yrkar bifall till Centerpartiets reservation
            i detta betänkande.
          </note>
          <note type="speaker">
            Anf. 117 KAJ LARSSON (s):
          </note>
          <note>
            Fru talman! Det skulle kanske inte vara fel att påstå att mitt
            riksdagsarbete är en bisyssla, för nu ska jag prata om biodling.
            Frågan vi nu diskuterar är en bifråga, men en mycket viktig fråga.
            Utskottet har också med både intresse och noggrannhet behandlat
            de elva motionsyrkandena från allmänna motionstiden. Utskottet
            har också vid sammanträdet den 9
          </note>
          <note>
            november tillkallat representanter från både Jordbruksverket
            och Sveriges Biodlares Riksförbund och lyssnat på deras synpunkter
            på problemen. Det var alldeles felaktigt när Gunnel Wallin nu
            påstod att utskottet inte har gett biodlingen någon hög prioritet.
          </note>
          <note>
            Samtliga partier är rörande överens om att binäringen har en
            stor betydelse i vår miljö. Värdet av den honung som produceras
            är ca 100 miljoner, men i olika undersökningar har värdet av pollineringen,
            som jag tycker är det viktiga, beräknats till 10-20
          </note>
          <note>
            gånger honungsvärdet. Detta blir 1-2 miljarder kronor.
          </note>
          <note>
            Jag kan också nämna att i några totalinventeringar som har gjorts
            har det visat sig att stora arealer helt saknar bin. Det innebär
            att i de områdena är pollineringen mycket låg, vilket bl.a. kan
            få konsekvenser för den biologiska mångfalden - precis som Gunnel
          </note>
          <note>
            Wallin var inne på.
          </note>
          <note>
            Behovet av bin är stort i vårt land. Bl.a. behöver vi öka antalet
            bisamhällen för att täcka behovet av honung, men behovet av pollinering
            är ännu större.
          </note>
          <note>
            Jag kan nämna några siffror: För raps visar vetenskapliga undersökningar
            att det går åt fyra bisamhällen per hektar för att få en fullgod
            pollinering. Mångåriga försök i både Danmark och Finland visar
            att man kan uppnå skördeökningar på 10-15 % vid fullgod pollinering.
            Ett tjugotal växtarter har dött ut i
          </note>
          <note>
            Sverige under 1900-talet och ännu fler har blivit sällsynta.
            Vi vidgar fredningsåtgärder och fridlysningar för att bevara utrotningshotade
            växter. Bina kan i det viktiga miljöarbetet ha en betydelsefull
            roll som räddare om bina används i viktiga miljövårdsprojekt.
          </note>
          <note>
            Därutöver medverkar bina i både större och mindre utsträckning
            genom sina blombesök till att höja produktionen av bär och frukter.
            Detta bidrar i sin tur till att främja djurlivet i vår natur.
          </note>
          <note>
            Om bina har en så stor betydelse för vår miljö, och vi är politiskt
            överens om detta, vad är då problemet? Det som oroar mig är nedgången
            av odlare och bisamhällen. För 15 år sedan fanns det ca
          </note>
          <note>
            180 000 bisamhällen, som i dag har minskat till
          </note>
          <note>
            110 000 - med andra ord en 40-procentig minskning.
          </note>
          <note>
            Gunnel Wallin frågade efter vilka siffror som var riktiga. Jag
            har ställt frågan till Jordbruksverket. Det svar vi fick var att
            110 000 är den riktiga siffran.
          </note>
          <note>
            70 000 innebar, om jag förstod rätt, att alla medlemmarna inte
            var med i den beräkningen. Den genomsnittliga åldern på biodlarna
            är 60 år.
          </note>
          <note>
            Den andra oroande frågan är varroakvalstret. Det är ett millimeterstort
            spindelliknande kvalster som biter sig fast på biet och suger
            ut blodvätska. Det tar
          </note>
          <note>
            3-4 år från angrepp till en undergång av ett samhälle.
          </note>
          <note>
            Det har ställts krav på utrotning i form av att bisamhällen som
            drabbas ska brännas. Kvalstret finns i dag i hela Europa. I likhet
            med Jordbruksverket och
          </note>
          <note>
            Sveriges Biodlares Riksförbund tror jag inte att det är rätt
            metod att bränna och förinta bisamhällen.
          </note>
          <note>
            Kvalstret finns ju även på vildbin och kommer därför att finnas
            kvar även om vi skulle gå så drastiskt fram att vi utrotar alla
            bisamhällen. Det räcker om något kvalster finns kvar för att det
            ska kunna fortplanta sig och bli kvar i evighet.
          </note>
          <note>
            Erfarenheten visar att med god rådgivning kan skadeverkningarna
            av kvalstret begränsas eftersom det finns en rad effektiva metoder,
            bl.a. med kemisk bekämpning. Det finns omfattande förluster av
            bisamhällen, speciellt där parasiten nyetableras, på grund av
            felaktiga motåtgärder och bristande kunskap.
          </note>
          <note>
            Fru talman! Min slutsats är att biproduktionen i vårt land är
            mycket viktig för vår miljö. Binas arbete med pollinering är ett
            mycket viktigt arbete med växterna i naturen. Det är oroande att
            produktionen minskar i vårt land. Antalet biodlare och bisamhällen
            minskar. Kraven som framförs i motioner, bl.a. i
          </note>
          <note>
            Marianne Jönssons motion, att regeringen tillsammans med näringen
            ska sätta i gång med opinionsbildning för att skapa intresse och
            ökade möjligheter att rekrytera nya biodlare är naturligtvis ett
            rimligt krav. Orsaken till att majoriteten föreslår avslag på
            samtliga elva motionsyrkanden är att regeringen har gett Jordbruksverket
            i uppdrag att utreda och redovisa förutsättningarna för biodlingen
            i Sverige. Detta arbete kommer att redovisas i mitten av februari.
            Den
          </note>
          <note>
            13 februari kommer det att föredras för generaldirektören på
            Jordbruksverket. Därför anser utskottsmajoriteten att det är lämpligt
            att avvakta resultatet av denna utredning innan andra beslut fattas.
          </note>
          <note>
            Fru talman! Jag kan garantera att vi kommer att med stort intresse
            följa frågan och utvecklingen av svensk binäring.
          </note>
          <note type="speaker">
            Anf. 118 GUNNEL WALLIN (c) replik:
          </note>
          <note>
            Fru talman! Det här är ett ärende som behandlas i dag, och i
            betänkandet står det att Jordbruksverket skulle avge en rapport
            i december 2000. Det är konstigt att den rapporten inte finns
            med i underlaget. Jag har noga tagit del av utfrågningen. Jag
            har också förhört mig i dag om att den kommer i mitten av februari.
            Jag tyckte att det var konstigt, och jag trodde att det var ett
            skrivfel.
          </note>
          <note>
            Jag är glad att vi är överens om att det är en viktig fråga och
            en viktig näring på de sätt som har beskrivits.
          </note>
          <note>
            Sedan är det frågan om att få nya personer att starta biodling.
            Om man ska kunna starta biodling måste det finnas ett starkt avelsarbete.
            Där finns fortfarande stora brister.
          </note>
          <note type="speaker">
            Anf. 119 KAJ LARSSON (s) replik:
          </note>
          <note>
            Fru talman! Det pågår ett avelsarbete i dag. Det är ett bidrag
            till det avelsarbetet som Sveriges Biodlares
          </note>
          <note>
            Riksförbund bedriver, bl.a. med lantbiet. Av den summa som riksförbundet
            får går 160 000 kr till just avelsverksamheten. Visst förekommer
            det avelsverksamhet.
          </note>
          <note>
            Gunnel Wallin tyckte att det var konstigt att det i utskottsbetänkandet
            inte stod mer om Jordbruksverkets utredning. När vi skrev utskottsbetänkandet
            och justerade det var det den tidpunkten som gällde då.
          </note>
          <note>
            Att Jordbruksverket sedan har blivit fördröjt och har senarelagt
            tidpunkten till den 15 februari är ingenting som utskottet kan
            rå för.
          </note>
          <note type="speaker">
            Anf. 120 GUNNEL WALLIN (c) replik:
          </note>
          <note>
            Fru talman! Det är ytterligare en sak som jag skulle vilja ta
            upp, och det är hur man ska bekämpa varroakvalstret. Kaj Larsson
            säger att det ska vara en god rådgivning. Men när det finns brister
            i bitillsyningsmännens verksamhet måste man ju börja där för att
            verksamhet ska kunna bedrivas. Det här måste man också ta tag
            i.
          </note>
          <note>
            När det gäller kemisk bekämpning vet vi alla vilken diskussion
            som förs i samhället i dag i livsmedelsdebatten. Man får vara
            lite försiktig, för honungen är en biprodukt som är viktig och
            som det är stor efterfrågan på. Om man använder kemiska bekämpningsmedel
            finns det en viss risk för att det kommer in i livsmedlet.
          </note>
          <note type="speaker">
            Anf. 121 KAJ LARSSON (s) replik:
          </note>
          <note>
            Fru talman! Det är kanske riktigt att den risken finns. Jag kan
            inte svara på om det är någon risk.
          </note>
          <note>
            Saken ligger till så, Gunnel Wallin, att det enda sättet att
            hålla tillbaka kvalstret och kunna ha en biproduktion är bekämpning,
            enligt min åsikt, Jordbruksverkets åsikt och Sveriges Biodlares
            Riksförbunds åsikt. Då är det bl.a. kemisk bekämpning, där man
            sätter in kemiska skivor i bisamhällena så att kvalstret faller
            ned. Jag har själv sett hur det fungerar och hur det millimeterstora
            kvalstret ligger där på botten.
          </note>
          <note>
            Enligt biodlarna och de experter jag har pratat med är detta
            inget större problem, och man tror inte på metoden att bränna
            samhällena och på så vis utrota kvalstret i bina.
          </note>
          <note type="speaker">
            Anf. 122 INGVAR ERIKSSON (m):
          </note>
          <note>
            Fru talman! I det betänkande från miljö- och jordbruksutskottet
            som vi nu debatterar i kammaren behandlas ett antal motioner som
            tar upp frågor kring den svenska biodlingsnäringens aktuella situation
            och utvecklingsmöjligheter. Frågorna kring biodlingen har från
            och till under de senaste tio åren aktualiserats, främst beroende
            på den negativa trend näringen haft under denna tid. Det är i
            stort sett fråga om en halvering av antalet samhällen på många
            håll.
          </note>
          <note>
            Den främsta orsaken till den negativa utvecklingen ligger av
            allt att döma i varroakvalstrets angrepp i våra svenska bigårdar.
            Inte minst de många biodlare som har haft ett mindre antal bisamhällen
            har tröttnat på motgångarna och lagt av, och rekryteringen av
            nya odlare, inte minst yngre, har hämmats på grund av nämnda problem.
          </note>
          <note>
            Detta är mycket olyckligt, enär alla borde veta hur viktig biodlingen
            är för pollineringen av frö-, fruktoch bärodlingar samt för övrigt
            i vår natur och den biologiska mångfalden. Vikten av en högkvalitativ
            svensk honungsproduktion är stor, och det vore högst olyckligt
            om näringen inte lyckades återvinna den framtidstro som är nödvändig
            för att nya satsningar ska kunna komma till stånd.
          </note>
          <note>
            När jag ser tillbaka på den hantering av frågorna, interpellationerna,
            motionerna och alla debatterna som varit under de senaste tio
            åren - jag har deltagit i samtliga - och ser på det resultat som
            vi som drivit frågorna under alla dessa år har uppnått blir jag
            lätt deprimerad. Frågan har inte tagits på allvar. Näringen har
            varit splittrad. Stora brister i tillämpningen av bisjukdomslagen
            kan konstateras och även brister vad gäller fullföljandet av bitillsynen.
          </note>
          <note>
            Jag måste tyvärr konstatera, fru talman, att regeringars och
            riksdagars hantering av frågan hittills saknat det sting som hade
            behövts för att reda upp problemen.
          </note>
          <note>
            Under hösten 2000 har emellertid en glädjande uppryckning kommit
            till stånd. Utskottet har anordnat en utfrågning med representanter
            för Statens jordbruksverk och Sveriges Biodlares Riksförbund.
          </note>
          <note>
            Jordbruksverkets arbetsgrupp som slitit med frågan, har aviserat,
            visserligen med försening men ändå, att en föredragning av arbetsgruppens
            förslag ska ske inför verksledningen den 13 februari. Jag ser
            med visst hopp och spänning på vad som komma skall.
          </note>
          <note>
            I betänkandet framhålls att utskottet i huvudsak delar motionärernas
            bedömning angående biodlingens betydelse för växtodlingen och
            i många andra avseenden. Vidare skrivs det att enligt utskottets
            mening finns det också många synpunkter och förslag från biodlarnas
            sida som förtjänar att övervägas i det fortsatta arbetet. Då utskottet
            sedan uttalar att något slutgiltigt ställningstagande inte kan
            göras i fråga om biodlingens situation och möjligheter innan resultatet
            i Jordbruksverkets utredning presenteras är jag benägen att hålla
            med.
          </note>
          <note>
            Av dessa anledningar har vi moderater inte reserverat oss utan
            avvaktar utredningen och i den föreslagna åtgärder.
          </note>
          <note>
            Vi delar också de synpunkter som Eskil Erlandsson framför i reservationen
            men konstaterar att utskottets skrivning i betänkandet väl, i
            dagens läge, täcker in även dessa frågeställningar, varför jag
            yrkar bifall till utskottets hemställan. Vi förutsätter att vad
            utskottet framfört i betänkandet också ska leda till verkningsfulla
            åtgärder just i syfte att rädda och utveckla den svenska biodlingsnäringen.
            Självklart kommer vi framöver att nogsamt följa utvecklingen,
            och är det så att positiva förändringar uteblir, ja då, fru talman,
            kommer vi tillbaka i ärendet.
          </note>
          <note type="speaker">
            Anf. 123 GUNNEL WALLIN (c) replik:
          </note>
          <note>
            Fru talman! Jag skulle vilja ställa en fråga till Ingvar Eriksson.
            Jag har tagit del av den historieskrivning som finns och ärendets
            gång här i riksdagsarbetet. Jag tycker att det har tagit väldigt
            lång tid, som
          </note>
          <note>
            Ingvar Eriksson sade, för denna viktiga fråga.
          </note>
          <note>
            Min fråga är: Tycker Ingvar Eriksson att metoden att använda
            bekämpningsmedel för att komma till rätta med kvalstret är en
            bra metod, med tanke på att det ska vara många små odlare som
            är spridda över hela vårt land? Är det en vettig metod att bekämpa
            detta kvalster, med tanke på miljöperspektivet?
          </note>
          <note type="speaker">
            Anf. 124 INGVAR ERIKSSON (m) replik:
          </note>
          <note>
            Fru talman! Så som ärendet har behandlats och genom de missgrepp
            som har gjorts i ett tidigare skede har man inte haft något annat
            att tillgripa än kemisk bekämpning. Det finns vissa begränsningar
            i användandet, och det finns klara regler för användandet. Jag
            har också sett just detta att man ska tvingas använda kemiska
            medel som negativt, men just på grund av att man inte har stämt
            i bäcken får man nu stämma i ån. Det är betydligt jobbigare, och
            då har man tvingats använda detta.
          </note>
          <note>
            Däremot anser även jag att de initiativ och de idéer kring alternativa
            bekämpningsmetoder som har presenterats också för utskottet vid
            något tillfälle borde vidareutvecklas och prövas på olika sätt.
            Man har gjort det, men jag anser att den prövningen har varit
            mindre lyckad. Man har inte heller tagit det på riktigt allvar.
            De som har sysslat med detta på hög nivå har gett upp. Redan något
            år efter det att vi hade fått angrepp i Skåne säger man att man
            inte klarar av det. Man gav upp, och det är första gången som
            man i
          </note>
          <note>
            Sverige gett upp i bekämpandet av en smittsam djursjukdom, fru
            talman. Nu talas det visserligen inte om att bin är djur, för
            de behandlas ju i helt andra sammanhang. Det är första gången,
            och jag anser att det är olyckligt.
          </note>
          <note>
            I väntan på andra metoder som man tror kan bli användbara måste
            vi acceptera detta, annars står vi inför en ännu större katastrof
            för binäringen.
          </note>
          <note type="speaker">
            Anf. 125 ULF BJÖRKLUND (kd):
          </note>
          <note>
            Fru talman! Denna punkt på dagordningen är ingen bifråga vilken
            som helst. Både biet, biodlaren och hela binäringen utgör mycket
            viktiga och nödvändiga inslag i det svenska nationalhushållet.
            Det är naturligtvis omöjligt att beräkna de fullständiga värdena,
            totalt sett, som kan tillskrivas bina och binäringen.
          </note>
          <note>
            Bl.a. värdet av polineringsprocessen skulle kunna belysas på
            ett mer omfattande sätt. Tyvärr är forskningen på området inte
            vad den borde vara.
          </note>
          <note>
            Våra bin och biodlingen bidrar i allra högsta grad med viktiga
            insatser via den biologiska processen i naturen, och är därmed
            också en garant för den biologiska mångfalden. Bara inom jordbruket
            uppskattas att biodlingen inom vissa områden kan ge en pollineringseffekt
            som motsvarar 10-20 % skördeökning.
          </note>
          <note>
            Här finns utvecklingsmöjligheter.
          </note>
          <note>
            I relation till åkerarealen finns i dag i genomsnitt bara ett
            bisamhälle på 36 hektar. Vi har nyss hört att fyra bisamhällen
            per hektar är ett bra värde när det gäller raps. Spridningen av
            den yrkesmässiga biodlingen ut över landet är dessutom så ojämnt
            fördelad att mer än 60 % av alla bisamhällen finns i Götaland.
          </note>
          <note>
            Utan yrkesmässig biodling skulle problem uppstå framför allt
            för den svenska fruktodlingen, och i viss mån även för jordbruket.
            Biodlingen skulle på ett tydligare och bättre sätt kunna nyttjas
            som komplement till jordbruksnäringen - inte minst som en kraft
            för lokal utveckling i kombination med andra inkomstmöjligheter
            på landsbygden.
          </note>
          <note>
            Ett bisamhälle ger ca 30 kg honung om året. Dagens produktion
            av honung i Sverige täcker ungefär hälften av det inhemska behovet
            och efterfrågan.
          </note>
          <note>
            Avsättningsmöjligheterna för svensk honung är på alla sätt mycket
            goda. Varför ska vi behöva importera så mycket honung när goda
            förutsättningar egentligen finns för ökad inhemsk produktion?
          </note>
          <note>
            I detta perspektiv borde binäringen kraftigt stödjas och ges
            förutsättningar för återuppbyggnad och utveckling. Sedan 80-talet
            har verksamheten gått ned kraftigt, som vi har hört, men en viss
            återhämtning är ändå på gång, säger man från biodlarföreningen.
          </note>
          <note>
            Antalet biodlare uppgår i dag till ca 14 000, har vi också hört,
            och de hanterar ungefär 110 000 bisamhällen. Här finns alltså
            utrymme för många fler.
          </note>
          <note>
            Jag vill ändå hålla med Ingvar Eriksson, som säger att det har
            saknats sting i denna fråga under åren.
          </note>
          <note>
            Det är alltså dags för sting just nu.
          </note>
          <note>
            De hinder som finns för en positiv utveckling måste snabbt undanröjas.
            Från kristdemokraternas sida förutsätter vi att den utredning
            inom Jordbruksverket som på regeringens uppdrag arbetar med biodlingens
            problem bl.a. när det gäller hanteringen av aktuella bisjukdomar
            snarast redovisar åtgärder som kan bidra till en positiv utveckling
            av näringen.
          </note>
          <note>
            Fru talman! Vi delar i princip från kristdemokraternas sida Eskil
            Erlandssons synpunkter i reservationen, men med tanke på den utredning
            som pågår och som kommer att lägga fram sina förslag och tankar
            i februari månad har vi i stället i ett särskilt yttrande tillsammans
            med moderaterna redovisat våra ställningstaganden.
          </note>
          <note type="speaker">
            Anf. 126 GUNNEL WALLIN (c) replik:
          </note>
          <note>
            Fru talman! Jag skulle vilja fråga jordbruksutskottets ordförande
            samma sak som jag frågade Ingvar Eriksson. Det gäller metoden
            för att bekämpa varroakvalstret. Ska det ske med kemiska medel?
            Jag tänker på miljöperspektivet.
          </note>
          <note>
            Vill man ha många småodlare kommer gift att spridas på ett jättestort
            område. Det är hanteringen av detta som jag tycker skulle vara
            oroväckande. Jag undrar hur jordbruksutskottets ordförande ser
            på det.
          </note>
          <note type="speaker">
            Anf. 127 ULF BJÖRKLUND (kd) replik:
          </note>
          <note>
            Fru talman! Naturligtvis är det en dålig metod att sprida kemiska
            bekämpningsmedel ut över våra marker i landet. Självklart är det
            så. Möjligen är det en orsak till att det har varit lite senfärdighet
            vad gäller de åtgärder som man rimligen borde ha vidtagit tidigare
            och som faktiskt har diskuterats under ett antal år.
          </note>
          <note>
            Den utredning som finns kommer snart med sina tankar och idéer.
            Vi får förutsätta att man även där ytterligare kan belysa vilka
            möjligheter vi har att bekämpa de sjukdomar som självklart måste
            bekämpas och som har diskuterats i utskottet i den utfrågning
            vi har haft. Jag hoppas att utredningen ändå kommer med någonting
            i februari.
          </note>
          <note type="speaker">
            Anf. 128 GUNNEL WALLIN (c) replik:
          </note>
          <note>
            Fru talman! Jag skulle vilja göra ett påpekande till detta. Man
            sprider gift för att bekämpa kvalster. Bina flyger omkring. Jag
            tänker på livsmedelstillsatser, t.ex. Jag ber er att ta med er
            det i ert fortsatta arbete, så att vi kan lita på kvaliteten på
            svensk honung även i fortsättningen.
          </note>
          <note type="speaker">
            Anf. 129 ULF BJÖRKLUND (kd) replik:
          </note>
          <note>
            Fru talman! Jag kan garantera att jag är lika engagerad i den
            frågan. Jag är övertygad om att vi framöver, när vi får diskutera
            frågan vidare efter att ha sett utredningen, tillsammans ska kunna
            ta tag i frågan och arbeta vidare med den. Självklart ska vi kunna
            känna en trygghet när det gäller att man inte sprider kemiska
            produkter och gift i naturen.
          </note>
          <note type="speaker">
            Anf. 130 HARALD NORDLUND (fp):
          </note>
          <note>
            Fru talman! Biet är sannolikt det ekonomiskt viktigaste husdjuret
            - inte i första hand som honungsproducent, även om den rollen
            är omistlig, utan genom den pollination som biet svarar för.
          </note>
          <note>
            Eftersom lagstiftningen - nu menar jag djurskyddslag och epizootilag
            - omfattar ryggradsdjur är en diskussion om huruvida biet ska
            betraktas som djur och husdjur inte särskilt meningsfull i nuläget.
          </note>
          <note>
            Men jag är förvånad, fru talman, över att det jag menar är den
            stora politiska frågan egentligen inte har berörts. Då menar jag
            hotet mot samspelet mellan blommor och bin i naturen.
          </note>
          <note>
            Forskning vid de två universiteten i Uppsala visar bl.a. detta:
            Eftersom blomrikedomen minskar, minskar också överlevnadsmöjligheterna
            för flera vilda biarter. Gödsling leder till att blomsterrik mark
            omvandlas till gräsmark. Växtgifter slår ofta hårt mot blomväxter.
          </note>
          <note>
            För att vi ska nå upp till miljömålen måste vildbina som ekologisk
            nyckelgrupp förekomma i mångfald. Detta menar jag är den grundläggande
            och stora politiska frågan.
          </note>
          <note>
            Problemet med biets bevarande är ett allvarligt problem för biodlingen
            och för den biologiska mångfalden. Detta problem visar på ett
            bra sätt hur viktigt det är att artrikedomen bevaras och vilka
            konsekvenser en obalans kan få på andra arter än de arter som
            är hotade eller utrotade.
          </note>
          <note>
            Miljöpolitiken och jordbrukspolitiken måste ha en inriktning
            som beaktar biets överlevnadsmöjligheter och därmed också skapar
            goda förutsättningar för biodlingsnäringen.
          </note>
          <note type="speaker">
            Anf. 131 KAJ LARSSON (s) replik:
          </note>
          <note>
            Fru talman! Harald Nordlund säger att den stora politiska frågan
            gäller pollineringen av växter, alltså bevarandet av växter. Det
            är ju detta som vi har talat om hela tiden här. Det viktigaste
            med bina är inte honungsproduktionen, utan det allra viktigaste
            är pollineringen av växter, det arbete som bina gör ute i vår
            natur. Jag undrar var Harald Nordlund var när vi diskuterade detta.
          </note>
          <note type="speaker">
            Anf. 132 HARALD NORDLUND (fp) replik:
          </note>
          <note>
            Fru talman! Vad jag menar med det som jag sade är att ingen från
            talarstolen har berört problemet som handlar om att bevara den
            biologiska mångfalden och att ifrågasätta den miljöpolitik som
            vi bedriver och delar av jordbrukspolitiken. Det handlar i hög
            grad om detta.
          </note>
          <note>
            Visst har man från talarstolen talat om att frågan inte bara
            handlar om biproduktion utan att den handlar om pollinationen.
            Men den grundläggande stora frågan, hur vi bevarar den biologiska
            mångfalden, tycker jag har berörts på ett dåligt sätt.
          </note>
          <note type="speaker">
            Anf. 133 KAJ LARSSON (s) replik:
          </note>
          <note>
            Fru talman! Jag rekommenderar då Harald Nordlund att läsa protokollet
            efter detta sammanträde.
          </note>
          <note type="speaker">
            Anf. 134 GUDRUN LINDVALL (mp):
          </note>
          <note>
            Fru talman! Även jag och Miljöpartiet har en motion i detta betänkande,
            men vi har precis som de flesta andra bedömt att det inte är nödvändigt
            att reservera oss, eftersom det nu äntligen börjar ske lite grann
            på biområdet.
          </note>
          <note>
            Jag har också stått här i talarstolen vid många tillfällen och
            diskuterat bin, varroa, binäring, biavel och eventuell genetisk
            utarmning, osv. Jag är övertygad om att vi kommer att stå här
            igen så småningom och diskutera varroa, binäring, osv. Detta är
            en fråga som är svår att lösa, framför allt med tanke på varroan.
          </note>
          <note>
            Det kanske egentligen inte är så förvånande att många små biodlare
            har slutat. Biodling kräver sin man eller kvinna. Man måste kunna
            hantera detta.
          </note>
          <note>
            Och när man då får så stora problem som man kan få med varroan
            och kanske tvingas fundera på om man ska ta till kemiska bekämpningsmedel,
            då slutar man i stället. Det kanske också är därför som de stora
            biodlarna blir kvar. De kanske är mindre emot att ta till kemiska
            bekämpningsmedel. Detta är naturligtvis mycket oroande, och på
            något vis måste man komma till rätta med den här situationen.
            Det är naturligtvis som många har sagt viktigt att ha kvar bina
            både för honungsproduktionen och för pollination. Men bina är
            långtifrån de enda pollinatörerna i detta land. Det låter i debatten
            lite grann som att det vilda, det som brukar kallas den biologiska
            mångfalden, har försvunnit. Men humlor, vildbin, skalbaggar, fjärilar
            och allt det andra bidrar faktiskt mer.
          </note>
          <note>
            Det är roligt att här höra Centerpartiets representant stå och
            tala så hett om vådan av kemiska bekämpningsmedel när vi vet att
            det konventionella lantbruk som vi har utgör ett stort hot mot
            dessa vilda pollinatörerna. Det gäller t.ex. bekämpning av bladlöss
            och rapsbaggar, som också drabbar de vilda pollinatörerna.
          </note>
          <note>
            Det är också intressant att höra den diskussion som förs här
            om vad bina faktiskt pollinerar. Pollinatörer är ofta väldigt
            specialiserade. Och ni som har trädgård, titta lite grann på vilka
            pollinatörer som ni har i t.ex. rosbuskarna. Då kommer ni att
            upptäcka att ni på vissa sorter inte hittar ett enda odlat bi,
            eller tambi. Ni hittar små vildbin och humlor. Och så är det på
            många av de vilda växterna. Det är de små vildbina och humlorna
            som är viktiga. Låt oss också fundera lite grann på hur vi bevarar
            dem bäst. Vi kan också konstatera att vi i de ekologiska lantbruken
            som börjar finnas i Sverige kan se en ökad mångfald när det gäller
            insekter, bl.a. pollinatörerna.
          </note>
          <note>
            Från Miljöpartiets sida tar vi i en motion upp bikontrollen och
            det faktum att det finns en risk för att den genetiska basen minskar
            i Sverige med tanke på de avelsstationer som växer upp när det
            gäller bin.
          </note>
          <note>
            I betänkandet tas detta upp, liksom det viktiga att försöka få
            till stånd en utökad forskning när det gäller biet och biets möjlighet
            att finnas kvar i tillräckligt stor omfattning.
          </note>
          <note>
            Jag tycker att det är bra att det börjar hända någonting på det
            här området. Jag tycker också att det är bra att det i forskningspropositionen
            finns antytt att vi saknar kunskap om mångt och mycket när det
            gäller bifrågor.
          </note>
          <note>
            Från Miljöpartiets sida kommer vi att följa upp frågan om bin
            och biodling när vi får se den rapport som vi väntar i februari.
            Men att innan dess reservera oss finner vi inte nödvändigt.
          </note>
          <note>
            Jag vill ställa en fråga till Kaj Larsson om någonting som vi
            kanske borde fundera på så småningom.
          </note>
          <note>
            Ska man kanske se över beskattningen? Man kanske ska försöka
            stimulera fler små biodlare att komma i gång genom att ha generösa
            beskattningsregler igen.
          </note>
          <note>
            Skulle det kunna vara ett sätt? Jag tror nämligen att vi alla
            är överens om att vi måste hitta ett sätt att stödja de små hobbybiodlarna
            för att få fler bisamhällen.
          </note>
          <note>
            110 000 samhällen i Sverige är för lite, det vet vi.
          </note>
          <note>
            Skulle det kunna vara en möjlighet, Kaj Larsson, att se över
            skattereglerna? Jag yrkar alltså bifall till hemställan i betänkandet.
          </note>
          <note type="speaker">
            Anf. 135 GUNNEL WALLIN (c) replik:
          </note>
          <note>
            Fru talman! Jag vill bara bemöta det som Gudrun
          </note>
          <note>
            Lindvall sade om Centerpartiet och det konventionella lantbruket.
            Jag har noga följt lantbruket från den plats där jag bor i vanliga
            fall och diskuterat vad som händer om det är bladlöss på ett salladshuvud.
            Odlarna sprutar ju inte för sprutandets skull utan därför att
            konsumenten inte accepterar en bladlus på ett salladshuvud. Och
            det är ju konsumenten som bestämmer vad som ska produceras.
          </note>
          <note type="speaker">
            Anf. 136 GUDRUN LINDVALL (mp) replik:
          </note>
          <note>
            Fru talman! Gunnel Wallin, vi har en ökande marknad för ekologiska
            produkter. Det kanske har gått henne förbi. Men vi har faktiskt
            ett underskott på ekologiska produkter. De importeras från Danmark.
          </note>
          <note>
            Uppenbarligen är det alltså så att konsumenterna i
          </note>
          <note>
            Sverige tycker att det är mycket viktigt med ett lantbruk som
            inte sprutar kemikalier. Jag konstaterar att
          </note>
          <note>
            Centerpartiet och Gunnel Wallin har olika uppfattningar när det
            gäller kemiska bekämpningsmedel i jordbruket och kemiska bekämpningsmedel
            i biodlingen. Jag hoppas att ni så småningom kommer att ha samma
            uppfattning när det gäller kemiska bekämpningsmedel i jordbruket
            som Gunnel Wallin har gett uttryck för när det gäller kemiska
            bekämpningsmedel i biodlingen.
          </note>
          <note type="speaker">
            Anf. 137 KAJ LARSSON (s) replik:
          </note>
          <note>
            Fru talman! Det är riktigt att skattereformen ändrades i början
            av 1990-talet. Tidigare var upp till 15
          </note>
          <note>
            bisamhällen skattebefriad verksamhet. Men i och med att man införde
            den nya skattereformen blev det också en anteckningsskyldighet
            för biodlare, oavsett storlek på biodling, och skattskyldighet
            när vinst uppstår. Men det är klart att Biodlarföreningen och
          </note>
          <note>
            Biodlarnas riksförbund naturligtvis trycker på detta och tycker
            att det har en avgörande betydelse. Men jag är nog tvivlande till
            att detta har med den negativa utvecklingen att göra. Det är viktigt
            att komma ihåg att om man också tittar på den statistik som redovisar
            att detta har minskat så har det skett från en mycket hög nivå
            av biproduktionen i vårt land. Detta ska man vara medveten om.
          </note>
          <note>
            Jag tror alltså att skattereglerna naturligtvis kan vara en liten
            orsak till detta, men jag tror inte att de har haft störst betydelse.
            Därför är jag tvivlande till att ställa mig i spetsen för att
            genomföra en skatteförändring för biodlarna.
          </note>
          <note type="speaker">
            Anf. 138 GUDRUN LINDVALL (mp) replik:
          </note>
          <note>
            Fru talman! Kaj Larsson, jag vet inte heller om det skulle kunna
            gynna situationen. Men däremot känner jag att det finns all anledning
            att titta på alternativ för att få i gång många fler hobbybiodlare
            än vi har i dag. Det kan hända att utformningen inte skulle vara
            exakt som den var tidigare. Om det skulle vara en positiv effekt
            skulle det naturligtvis vara bra.
          </note>
          <note>
            Jag tror inte heller att alla som lade av gjorde det på grund
            av att man ändrade skattereglerna. Jag tror att varroa har spelat
            en betydligt större roll. Det tror jag att vi kan vara överens
            om.
          </note>
          <note>
            Med tanke på att varroa nu finns och kanske gör att många inte
            vill börja igen skulle gynnsammare skatteregler kanske göra att
            man ändå försökte starta.
          </note>
          <note>
            Jag är inte heller låst i den här frågan. Jag är glad att
          </note>
          <note>
            Kaj Larsson inte säger sig vara negativ utan är tveksam. Det
            här kanske kunde vara ett av flera sätt att försöka få upp intresset
            och få alltfler hobbybiodlare att sätta i gång igen.
          </note>
          <note type="speaker">
            Anf. 139 KAJ LARSSON (s) replik:
          </note>
          <note>
            Fru talman! Nej, helt låst i den situationen är jag inte, men
            jag tror inte mycket på att det har orsakat nedgången. Däremot
            tror jag att näringen och regeringen tillsammans med en mer offensiv
            satsning, med information, kanske införande av biodling på våra
            naturbruksgymnasier, utbildning m.m. når ett bättre syfte och
            ett bättre resultat för att höja produktionen.
          </note>
          <note>
            Innan jag kom in i riksdagen var jag kommunpolitiker. Jag minns
            den drive som var i Skåne, i alla fall i sydöstra Skåne, för att
            få biodlare. Det gav ett mycket bra resultat. Jag tror att det
            är den vägen vi måste vandra först och tänka mindre på skattereformer.
          </note>
          <note type="speaker">
            Anf. 140 GUDRUN LINDVALL (mp) replik:
          </note>
          <note>
            Fru talman! Det tycker jag låter som ett mycket bra förslag att
            försöka få biodlingen på naturbruksgymnasier för att få fler intresserade.
            Jag tror att många av dem som håller på med det i dag faller för
            åldersstrecket. Det är många äldre som håller på med biodling.
            Det finns risk att vi hamnar i en ännu sämre situation i landet,
            där antalet samhällen återigen börjar minska.
          </note>
          <note>
            Jag tycker att det är bra att debatten förs och att det finns
            konstruktiva förslag.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 13 §.)
          </note>
          <note>
            11 § Trädgårdsnäringen
          </note>
          <note>
            Föredrogs miljö- och jordbruksutskottets betänkande
          </note>
          <note>
            2000/01:MJU7
          </note>
          <note>
            Trädgårdsnäringen.
          </note>
          <note type="speaker">
            Anf. 141 INGVAR ERIKSSON (m):
          </note>
          <note>
            Fru talman! I miljö- och jordbruksutskottets betänkande 2000/01:7
            behandlas tolv motionsyrkanden från den allmänna motionstiden
            från åren 1999 och
          </note>
          <note>
            2000. Betänkandet behandlar trädgårdsnäringens ekonomiska förutsättningar,
            växthusfrågor och forskningsfrågor. Tyvärr avstyrks samtliga motionsyrkanden.
            Det är olyckligt för näringen.
          </note>
          <note>
            Fru talman! Jag vill inledningsvis yrka bifall till reservation
            nr 1. Dock står vi bakom även den andra reservationen, men för
            tids vinnande begär vi inte votering på denna.
          </note>
          <note>
            Den yrkesmässiga trädgårdsodlingen i vårt land har ett produktionsvärde
            på drygt 2½ miljarder kronor, beräknat på redovisad areal och
            produktion i
          </note>
          <note>
            SCB:s trädgårdsinventering. Produktionen, som omfattar yrkesmässig
            odling av grönsaker i växthus och på friland, odling av frukt,
            bär och plantskoleväxter samt växthusodlingar av krukväxter och
            snittblommor, svarar sammantaget för cirka hälften av den svenska
            konsumtionen av dessa slag av produkter.
          </note>
          <note>
            Antalet producerande trädgårdsföretag uppgår till
          </note>
          <note>
            3 700, varav ca 1 400 med odling i växthus och uppåt
          </note>
          <note>
            3 000 i frilandsodling. Antalet sysselsatta uppgår till drygt
            25 000, det motsvarar ca 10 000 helårsanställda.
          </note>
          <note>
            En betydande del av arbetstillfällena i branschen utgörs av säsongsmässiga
            skördeanställningar. Trädgårdsnäringen är en utpräglad småföretagsbransch
            med en bred spridning över landet och med en viktig sysselsättningsskapande
            betydelse i många områden.
          </note>
          <note>
            EU-medlemskapet har de facto inneburit att konkurrenstrycket
            på den svenska trädgårdsproduktionen ökat ytterligare. Trädgårdsnäringen
            missgynnas i sin konkurrenssituation liksom jordbruket av produktionsskatter
            på växthusuppvärmning, gödselmedel, bekämpningsmedel och även
            diesel, som ju användes i frilandsodlingen i stor utsträckning.
          </note>
          <note>
            Dessa förhållanden har ingående redovisats i den utredning som
            Gunnar Björk gjorde och som lade fram förslag hösten 1997. Vi
            konstaterar att regeringen ännu inte reagerat på ett sådant sätt
            att några direkta förslag kommit till riksdagens bord när det
            gäller konkurrensutjämnande åtgärder som den utredningen då föreslog.
            Regeringen har i samband med avlämnandet av budgetpropositionen
            och vid sidan av denna i en uppgörelse med jordbruket beslutat
            att se över en del av jordbrukets särskatter. Vi ser det som självklart
            att även trädgårdsodlingens särskatter och särskilt växthusodlingens
            skatter på bränsle och uppvärmning blir föremål för översyn med
            sikte på att nå en jämställighet med konkurrentländernas beskattning.
          </note>
          <note>
            Vi moderater har föreslagit sänkningar inte minst av dieselskatten
            till 53 öre per liter dieselolja, och vi vill ta bort också gödselskatten.
            Jag vill gärna ha en klar bekräftelse här i dag från regeringens
            sida om huruvida trädgårdsnäringens konkurrenssnedvridande skatter
            också ingår i den översyn som man har diskuterat med LRF om.
          </note>
          <note>
            Fru talman! Som jag inledningsvis sade sysselsätter trädgårdsnäringen
            ett betydande antal personer under skördesäsongen och för andra
            säsongsmässiga arbetsuppgifter. Konkurrenssituationen har drivit
            näringen mot specialiseringar och koncentrerad produktion, vilket
            har ökat behovet av säsongsanställningar.
          </note>
          <note>
            En fortsatt ogynnsam energikostnadsutveckling skulle komma att
            ytterligare riskera att minska åretrunt-sysselsättningen och öka
            säsongs- och deltidssysselsättningen. Kostnaden för skördearbete
            utgör som bekant också en mycket betydande andel av framför allt
            frilandsföretagens produktionskostnader.
          </note>
          <note>
            Det är ofta svårt att uteslutande klara säsongsmässiga arbetstoppar
            med svensk arbetskraft, varför i viss omfattning tillfällig arbetskraft
            från länder utanför
          </note>
          <note>
            EU-området anställs kortvarigt. För denna anställning betalar
            odlarna arbetsgivaravgifter trots att arbetstagarna inte får tillgodogöra
            sig hela trygghetssystemet.
          </note>
          <note>
            Avgifterna får därför karaktären av en skatt. Administrationen
            och redovisningen av dessa avgifter är också en belastning för
            företagen under denna intensiva period i verksamheten.
          </note>
          <note>
            I flera EU-länder tillämpas betydande lättnader i avgiftsuttaget
            på tillfälligt anställd skördearbetskraft.
          </note>
          <note>
            I Belgien t.ex. tillämpas en nedsättning av arbetsgivaravgiften
            från 35 % till 4 % under en 60-
          </note>
          <note>
            dagarsperiod för denna kategori arbetstagare. I Holland tillämpas
            ett särskilt fruktplockarreglemente med nedsatta avgifter. I Tyskland
            tillämpas ett motsvarande system som i Belgien med avgiftsbefrielse
            för en första arbetsperiod av detta slags anställning.
          </note>
          <note>
            I Sverige finns en avgiftsfri lönegräns på 1 000 kr under vilken
            arbetsgivaren inte behöver redovisa arbetsgivaravgifter. Gränsen
            fastställdes senast, och det är länge sedan, 1985, varför vi anser
            att det finns starka skäl att på nytt pröva denna gräns. Jag vill
            gärna fråga om socialdemokraterna är villiga att diskutera en
            sådan prövning. Det gäller ju sysselsättningen och att det ska
            bli mer attraktivt att skaffa denna arbetskraft. En prövning av
            gränsen bör också ses i perspektivet av behovet att generellt
            skapa enklare administrativa rutiner för den småföretagarkategori
            som det här handlar om.
          </note>
          <note>
            Riksdagen har också tidigare beslutat om en särskild nedsättning
            av arbetsgivaravgifterna för små och medelstora företag med 5
            % för en månatlig maximal lönesumma på 71 000 kr. För företag
            inom en näring med stark säsongsmässighet i sitt arbetskraftsbehov
            innebär regeln att man inte kan utnyttja nedsättningen på årsbasis
            i samma omfattning som företag med en jämn sysselsättning över
            hela året.
          </note>
          <note>
            I finansutskottets tidigare yttrande för så länge sedan som för
            tre fyra år sedan framhöll utskottet att man inte fann den nuvarande
            ordningen för den särskilda nedsättningen av arbetsgivaravgiften
            tillfredsställande, utan förutsatte att regeringen övervägde möjligheten
            av en årlig avstämning av denna.
          </note>
          <note>
            Eftersom regeringen ännu inte har kommit med någon åtgärd i anledning
            av riksdagens önskemål i den här frågan, anser vi att det är hög
            tid att detta missförhållande rättas till. Vi delar således alltjämt
            finansutskottets syn på frågan. Jag vill gärna fråga:
          </note>
          <note>
            När kan besked i ärendet komma? Är man över huvud taget beredd
            att komma med en åtgärd i den riktningen?
          </note>
          <note>
            Vi anser att det är viktigt att arbetstillståndsreglerna för
            utländsk arbetskraft för tillfällig säsongsanställning i Sverige
            förbättras både vad avser tillståndsperiodens längd, tillståndets
            förläggning över året och det administrativa förfaringssättet
            att utfärda de tillstånd som behövs. Det är också rimligt att
            i anslutning härtill se över de svenska företagens skyldigheter
            för att kunna erbjuda de anställda ekonomiskt och socialt acceptabla
            anställningsförhållanden.
          </note>
          <note>
            Vi anser att dessa frågor bör ses över i en särskild utredning
            om trädgårdsnäringens säsongsmässiga arbetskraftsförhållanden.
            Jag vill också fråga om regeringen är beredd att överväga en sådan
            utredning.
          </note>
          <note>
            Jag vill alltså genom detta anförande hänvisa till de synpunkter
            som jag här har framfört. De finns också upptagna i de två reservationer
            som vi har fogat till betänkandet.
          </note>
          <note>
            Jag yrkar alltså bifall endast till reservation nr 1, men vi
            står bakom även den andra reservationen.
          </note>
          <note type="speaker">
            Anf. 142 CAROLINE HAGSTRÖM (kd):
          </note>
          <note>
            Fru talman! I dagens betänkande om trädgårdsnäringen finns det,
            som sagt, två reservationer som bl.a.
          </note>
          <note>
            vi kristdemokrater står bakom.
          </note>
          <note>
            Den första reservationen, som Ingvar Eriksson redan yrkat bifall
            till, tar upp trädgårdsnäringens konkurrensförutsättningar och
            frågan om näringens energibeskattning.
          </note>
          <note>
            Något missvisande kan det synas att växthusodlingen medges en
            betydande skattenedsättning för bränsle för uppvärmning. Man ska
            då vara klar över att de svenska skattenivåerna både på energiskatt
            och på koldioxidskatt tillhör de högsta i Europa.
          </note>
          <note>
            Svenska växthusodlare erlägger i dag individuellt beräknade koldioxidskatter
            beroende på omsättning och energiförbrukning enligt den s.k. 0,8-
          </note>
          <note>
            procentsregeln. Detta innebär att skatten på t.ex. eldningsolja
            kan variera mellan ca 210 och 535 kr per kubikmeter. En jämförelse
            med den danska växthusodlingen, som är en av de främsta konkurrenterna
            på den svenska marknaden, visar att man där erlägger en generell
            skatt på endast 10 kr per kubikmeter. Det är självklart att detta
            innebär betydande skillnader i konkurrensförutsättningar, särskilt
            då energi är en av de största kostnadsposterna i växthusodlingen.
          </note>
          <note>
            Det svenska skattenedsättningssystemet för växthusodlingen innebär
            också att interna konkurrenseffekter skapas mellan svenska företag.
            Riksdagen har tidigare beslutat att Sverige ska tillämpa gemenskapens
            mineraloljedirektiv med den minimiskatt för koldioxidutsläpp som
            där fastlagts till 160 kr per kubikmeter. Det är uppenbart av
            vad jag tidigare anfört att detta direktiv inte tillämpas i Danmark
            och inte heller i de flesta andra EU-länder.
          </note>
          <note>
            Men systemet innebär också för den svenska växthusodlingen att
            företag med oljeuppvärmning beskattas väsentligt högre än företag
            som råkar ligga inom naturgasnätets sträckningsområde. Företag
            som eldar med naturgas kan därmed utnyttja den fulla skattenedsättningseffekten
            av 0,8-procentsregeln, vilket alltså oljeanvändande företag inte
            kan. Konkret innebär detta att ett växthusföretag med oljeuppvärmning
            erlägger ungefär dubbelt så hög koldioxidskatt som ett företag
            med naturgasuppvärmning. Då de senare dessutom har förutsättningar
            att utnyttja koldioxiden i avgaserna för gödsling i växthusen
            har dessa ytterligare kostnadsfördelar.
          </note>
          <note>
            Detta är missförhållanden i beskattningen för växthusodlingen
            som påpekats för regeringen och riksdagen under flera år. Frågan
            har begravts i utredningar, men inget har lyfts till ett avgörande.
            Jag utgår från att frågan nu blir en väsentlig uppgift för den
            nya utredning som regeringen aviserat i budgetpropositionen och
            som vi räknar med inom kort kommer att tillsättas.
          </note>
          <note>
            Fru talman! Vi har i vår motion även tagit upp frågan om näringens
            försörjning med säsongsanställd arbetskraft. Trädgårdsnäringens
            säsongsmässighet i produktionen blir mer och mer uttalad för varje
            år som går som en följd av det starka internationella konkurrensläget.
          </note>
          <note>
            Det måste bli en utgångspunkt för samhällets stöd till trädgårdsnäringen
            i denna fråga att företagen ska kunna utgå ifrån att arbetskraftsfrågan
            är löst i god tid före företagets speciella säsonger och arbetstoppar.
          </note>
          <note>
            Detta bör leda till att tillståndsgivningen beträffande arbetstillstånd
            för arbetskraft även utanför EU- och
          </note>
          <note>
            EES-områdena blir mer flexibel och också tillämpas mer generöst
            från länsarbetsnämndernas sida.
          </note>
          <note>
            Från näringens sida begärdes inför innevarande år att tremånaders
            arbetstillstånd skulle kunna erhållas för säsongsbehov under hela
            året och inte, som hittills, endast för perioden den 15 maj till
            den 15 oktober. AMS har i beslut medgett att denna period nu utsträcks
            till tiden den 1 april till den 1 november, dock under protester
            från Lantarbetarförbundet och
          </note>
          <note>
            LO.
          </note>
          <note>
            Vi anser att AMS beslut endast är en dellösning av problemet.
            Därför är det mycket angeläget att regeringen nu tar sig an frågan
            för att klargöra vilket stöd arbetsmarknadspolitiken ska ge trädgårdsnäringen
            i denna säsongsarbetskraftsfråga. Enligt vår åsikt sker detta
            lämpligen i en särskild utredning, som vi också har föreslagit
            i reservation nr 2, fru talman, som jag nu yrkar bifall till.
          </note>
          <note type="speaker">
            Anf. 143 ESKIL ERLANDSSON (c):
          </note>
          <note>
            Fru talman! Inom utgiftsområde 23 har vi i Centerpartiet i det
            budgetalternativ som vi lämnade in i höstas föreslagit att 90
            miljoner kronor satsas på forskning och utveckling inom lantbrukssektorn,
            en sektor till vilken vi självklart räknar trädgårdsnäringen.
          </note>
          <note>
            Dessa 90 miljoner har vi sagt bör fördelas bl.a.
          </note>
          <note>
            med några miljoner till en gårdsbaserad livsmedelsförädling,
            vilken också kan innesluta trädgårdsnäringen. Vi har sagt att
            det är viktigt att ett program för strukturomvandling av växthusodlingen
            till en kostnad av låt oss säga 7 miljoner kronor kommer till
            stånd och genomförs. Vi anser att ungefär 15 miljoner av de tidigare
            nämnda 90 miljonerna ska användas som en kollektiv resurs för
            trädgårdsbranschens utveckling. Detta sagt som stöd för reservation
            1 till vilken jag självfallet yrkar bifall.
          </note>
          <note>
            Ett annat skäl till att vi har reserverat oss i reservation 1
            är att trädgårdsnäringen, i likhet med andra areella näringar,
            har en stor regionalpolitisk betydelse. Ungefär 25 000 människor
            är sysselsatta inom denna näring. Många av dessa sysselsättningstillfällen
            finns i områden som lider brist på sysselsättningstillfällen.
            Dessa sysselsättningstillfällen genererar, precis som alla andra
            areella sysselsättningstillfällen, i sig sysselsättning genom
            att man är beroende av annan service - service som i sin tur ger
            sysselsättning.
          </note>
          <note>
            Vi tycker alltså att det är synnerligen viktigt, som tidigare
            talare har nämnt, att de trädgårdsodlande företagens konkurrensförmåga,
            som är vid handen vid dagens debatt, blir sådan att de kan stå
            emot den konkurrens som de har och fortsatt kommer att ha från
            omgivande länder och kolleger på det här området.
          </note>
          <note>
            Jag tycker att det är synnerligen viktigt att de lättnader som
            regeringen och dess samarbetspartier har utfäst även omfattar
            trädgårdsnäringen vad gäller att ta bort produktionsskatter och
            att de kommer i utlovad tid.
          </note>
          <note>
            Jag skulle också vara tacksam om majoritetens företrädare kunde
            bekräfta att så blir fallet, alltså att det kommer i utsatt tid
            och att den här näringen omfattas av de utfästelser som är gjorda
            gentemot lantbrukssektorn.
          </note>
          <note>
            Sedan gäller det den andra reservationen. Jag vill meddela, fru
            talman, att jag och Centerpartiet kommer att stödja även denna.
            Det gör vi med anledning av att vi i andra sammanhang har rest
            frågan om säsongsmässig arbetskraft, detta i branscher som t.ex.
          </note>
          <note>
            turistnäring, distributionsnäring, transportnäring och annat
            som ju i sig väldigt mycket liknar trädgårdsnäringen i fråga om
            arbetskraftsbehov.
          </note>
          <note>
            Vi tycker att det finns alla skäl att tillsätta den utredning
            som föreslås i reservationen och att se över hur vi på ett bra
            sätt kan lösa det förhållande som vi har haft under lång tid och
            fortsatt kommer att ha, nämligen ett behov av säsongsmässig och
            tillfällig arbetskraft. Det har under den tid som varit inte fungerat
            tillfredsställande, och eftersom det har varit förhållandet tycker
            vi alltså att det finns alla skäl att titta över det här i en
            särskild utredning. Vi kommer som sagt, fru talman, att stödja
            reservation 2 därest det blir rösträkning om densamma.
          </note>
          <note type="speaker">
            Anf. 144 MICHAEL HAGBERG (s):
          </note>
          <note>
            Fru talman! Ledamöter! Vi har att behandla trädgårdsnäringen
            och trädgårdsnäringens framtid i nuvarande debatt. Det finns en
            ganska stor förhoppning om en god framtid för den näring som vi
            diskuterar.
          </note>
          <note>
            Om man tänker på den diskussion som har varit de sista veckorna
            har man ju inte direkt pratat negativt omkring detta med produkter
            som kommer från jord och skog. Debatten har handlat om andra saker,
            att vi har fått charkuteriprodukter och annat oss till livs i
          </note>
          <note>
            Sverige och övriga Europa som kanske lämnar mycket övrigt att
            önska.
          </note>
          <note>
            Trädgårdsnäringens främsta förutsättning för utveckling tror
            jag är att man fortsätter att jobba med samma verktyg och samma
            medel som man har gjort hittills. Det handlar alltså om att sätta
            det goda miljötänkandet, de säkra livsmedlen och de miljömässigt
            väl anpassade produktionsmedlen i främsta rummet.
          </note>
          <note>
            Det kommer att innebära, tror jag, att svensk trädgårdsnäring
            i framtiden ska kunna försörja både det svenska folket och stora
            delar av Europa, förhoppningsvis, med en del av de produkter som
            vi är duktiga på, som vi är experter på att producera i vårt land.
          </note>
          <note>
            Vi sitter ju väldigt mycket och diskuterar hur vi ska kunna utveckla
            vidareförädlingen av olika produkter. Det gäller att vidareförädla
            växter; grönsaker och frukt. Vi vet att det skulle ge många arbetstillfällen
            på de platser där vi saknar arbetstillfällen. Här har vi ju ren
            landsbygd. Här har vi glesbygd. I de miljöerna går det att fortsätta
            att satsa. Som sagt: Gott miljötänkande och säkra livsmedel är
            de främsta medlen för trädgårdsnäringen i fortsättningen.
          </note>
          <note>
            Men det finns också anledning för oss i Sverige och resten av
            Europa att se till att vi slipar verktygen tillsammans med trädgårdsnäringen
            och att vi den vägen kan hjälpa till och stödja. Därför är EU-
          </note>
          <note>
            projektet ett projekt som stöder och underlättar handel - visst.
            Men det är också ett stöd som underlättar nytänkande när det gäller
            produktion. De delarna jobbar vi intensivt med från den här kammaren
            och från regeringens sida nere i Europa. Där är det främsta målet
            att ha ett gott miljötänkande.
          </note>
          <note>
            Det är en framtidsbransch. Det är ett livsmedelsmode med lokalt
            producerade varor från den bransch som vi har i vårt land. Många
            gånger är det storskalighet och inte riktigt lika gott miljötänkande
            i många producerande anläggningar i resten av Europa. Men här
            i Sverige har vi kommit långt och vi går längre.
          </note>
          <note>
            Jag har besökt oerhört många trädgårdsföretag och sett med vilken
            entusiasm man jobbar där. Det är därför vi tyckte att det var
            viktigt att se till att vi underlättade genom att inte ta ut så
            mycket energiskatter för ett antal år sedan. Det går inte, som
            Per Westerberg sade som näringsminister, att jämföra en trädgårdsodlare
            med SSAB i Oxelösund. Det är två helt skilda verksamheter.
          </note>
          <note>
            Vi ska också komma ihåg att trädgårdsnäringen har varit oerhört
            duktig på att få ned energikostnaden genom alternativa system.
            Genom samarbete med kommunala och privata fjärrvärmeanläggningar
            och annat har man lyckats få ned bruket av energi för att uppvärma
            sina växthus.
          </note>
          <note>
            Man har också kommit långt när det gäller att använda andra bekämpningsmedel
            än de traditionella.
          </note>
          <note>
            Man har kommit långt i forskningen och utvecklingen när det gäller
            att använda sig av biologiska bekämpningsmedel och på så sätt
            blivit av med ett antal bladmögel och andra flygfän som annars
            har god grogrund i växthusen.
          </note>
          <note>
            Vi är också i mål, kan man säga, i den diskussion som trädgårdsnäringen
            har haft med oss under ett antal år om att inrätta en fond för
            utveckling av den produktion och verksamhet som man bedriver.
            Först nu i år finns den här fonden. Det finns t.o.m. lite statliga
            pengar i den, 5 miljoner kronor. 5 miljoner kronor kanske kan
            tyckas inte vara så mycket, men det första krav vi hade från trädgårdsnäringen
            var att vi från regeringens och riksdagens sida skulle se till
            att hjälpa dem att bilda den här fonden. De hade alltså svårt
            att få till diskussionerna omkring bildandet av fonden i sin egen
            näring, sin egen verksamhet.
          </note>
          <note>
            Nu är första steget taget. Nu ser vi att vi kommer att få statliga
            medel. Jag är övertygad om att näringen själv också kommer att
            lägga in medel i den här delen. Stödprojekt när det gäller fonden
            och stödprojekt när det gäller samarbetet mellan trädgårdsnäringen
            och EU gör att trädgårdsnäringen fortsättningsvis kommer att vara
            en framtidsnäring.
          </note>
          <note>
            När det gäller säsongsarbetet förstår jag problemet. Visst är
            det på så vis att det ska planteras och slutskördas. Då har skolorna
            börjat. Då är ungdomarna i skolan. Därför måste den här säsongen
            förlängas då vi också kan ta hjälp av utländsk arbetskraft. Jag
            vet också att många i trädgårdsnäringen är väldigt försiktiga
            med att driva den här frågan. Alla i den seriösa delen av trädgårdsnäringen
            är väldigt ledsna och oroliga för den utveckling som har skett
            i framför allt de norra delarna av Sverige när det gäller folk
            som är ute och skördar i skog och natur, alltså bär, och de missförhållanden
            som många gånger har rått för de människor som har jobbat där.
          </note>
          <note>
            Därför fordras det en väldigt ordentlig diskussion om hur vi
            ska kunna samarbeta med folk som kommer från länderna kring Östersjön.
            De är i behov av arbete, men de är också i behov av ersättning
            och trygghet i det jobb de utför. De har rätt till samma arbetsmiljö
            och samma trygghet i arbetssituationen som de som arbetar i Sverige.
          </note>
          <note>
            Jag tror inte, Ingvar Eriksson, att det finns någon trädgårdsnäring
            någonstans i vårt land som bygger upp sin verksamhet omkring skolungdomar
            och den här skattebefrielsen på 1 000 kr. Den kortsiktigheten
            finns inte i denna del av det seriösa näringslivet. Däremot tror
            jag att det är riktigt att man ska kunna ta hjälp av människor
            i produktiv ålder som kan komma från andra länder och hjälpa till
            i de här situationerna.
          </note>
          <note>
            De ska vara lite större, lite mer vuxna och ha lite mer muskler
            - både kvinnor och män.
          </note>
          <note>
            Också när det gäller koloniverksamheten har vi fått en del motioner.
            Det tycker vi är bra, för det är sådant som vi tycker att vi vill
            underlätta. Vi försöker också göra det i de här 15 miljömålen
            som vi har beslutat om. Vi tycker att det är bra att vi i Tantolunden,
            mitt i Stockholm, kan ha koloniträdgårdar där folk kan få möjlighet
            till en god fritid och att kunna se resultat framåt hösten när
            de får gräva upp sina morötter. Jag tycker faktiskt att det är
            riktigt och bra att folkrörelserna tillsammans med SLU, Kommunförbundet,
            Hyresgästernas Riksförbund, HSB och trädgårdsanläggningsförbundet
            Movium har en utredning för att diskutera hur vi skulle kunna
            utveckla den delen. Det är väldigt bra inte bara för storstadsbor
            utan också för människor som bor i övriga tätorter i vårt land.
            Om vi kan samarbeta och få ett sprudlande liv ute i koloniverksamheterna
            är det bra för vårt land.
          </note>
          <note>
            Det är bra för miljön, och det är också bra för försörjningen
            av grönsaker i vårt land.
          </note>
          <note>
            Det Gudrun Lindvall sade nyligen är sant. Vi klarar inte av att
            ekologiskt producera efter de behov och önskemål som konsumenterna
            i Sverige har. Vi klarar
          </note>
          <note>
            50-60 %. Vi behöver odla mer hemma. Vi måste också uppmuntra
            med god kunskap och se till att näringen utvecklas så att den
            i framtiden kan klara av att försörja vårt land med ekologiskt
            producerade produkter.
          </note>
          <note type="speaker">
            Anf. 145 INGVAR ERIKSSON (m) replik:
          </note>
          <note>
            Fru talman! Michael Hagberg hoppas att Sverige i framtiden ska
            kunna uppnå en betydande export av trädgårdsprodukter. Han talar
            om den svenska trädgårdsnäringen som en framtidsbransch. Det låter
            bra.
          </note>
          <note>
            Men då måste Michael Hagberg, som regeringens talesman, inse
            vikten av att skatterna på energi, olja, diesel och gödsel anpassas
            till vad konkurrentländerna har i det avseendet.
          </note>
          <note>
            Michael Hagberg förstår det behov av säsongsarbetskraft som näringen
            har. Det är positivt att höra.
          </note>
          <note>
            Det nog också sant att företagen inte bygger upp näringen och
            enbart förlitar sig på att svensk skolungdom ska kunna ställa
            upp. Sedan talar han om gränsen med tusenlappen som man inte tar
            ut arbetsgivaravgift på. Det är nog sant. Men Michael Hagberg
            kan kanske tänka sig in situationen för den bärodlare som en dag
            står med ett jordgubbsfält med massor av mogna bär och inte har
            någon arbetskraft.
          </note>
          <note>
            Det beror kanske på att den skolungdom som han har hoppats på
            har svikit. De tycker kanske inte att det lönar sig att ställa
            upp. Det kan bero på förseningar och försummelser när det gäller
            möjligheten att få in utländsk arbetskraft till hjälp osv.
          </note>
          <note>
            Jag vill gärna fullfölja de frågor som jag ställde tidigare.
            Är regeringen beredd att tillmötesgå näringen på det område som
            jag här har nämnt?
          </note>
          <note type="speaker">
            Anf. 146 MICHAEL HAGBERG (s) replik:
          </note>
          <note>
            Fru talman! När det gäller planeringen av verksamheten måste
            man komma ihåg att man är väldigt väderberoende när man ska odla
            de här jordgubbarna.
          </note>
          <note>
            Så är det. Därför tror jag inte att den odlaren bygger upp sin
            verksamhet kring den delen. Han bygger säkert upp sin verksamhet
            kring feriearbetande ungdomar som också ska ha rätt att få nytta
            av de resurser som den arbetsgivaravgift ger som arbetsgivaren
            får betala. Vi har höjt grundavdraget, och det uppmuntrar studerande
            ungdomar att ta säsongsjobb. Det kan vara allt från korvkiosker
            till jordgubbsplockning. Men det är inte huvudproblemet.
          </note>
          <note>
            Huvudproblemet är att utsättningsperioden och den riktiga skördeperioden
            kommer när skolan är i gång och ungdomarna är där. Därför måste
            vi se över hur den utländska arbetskraften ska kunna få komma
            på besök och hjälpa till att odla och plantera ut.
          </note>
          <note>
            När det gäller konkurrensreglerna är det nog så att näringen
            själv har förstått att inte använda så mycket biologiska bekämpningsmedel
            och handelsgödsel. Då betalar man inte heller så mycket den vägen.
            Man har differentierade räkningar när det gäller uppvärmingskostnaderna.
            Den utredning som vi har tillsatt ska lämna besked om hur det
            går, och en del av oss kommer att kunna vara med och påverka också.
            Jag förutsätter att även trädgårdsnäringen får vara med när vi
            återför de resurser som vi har lovat i en debatt med LRF.
          </note>
          <note type="speaker">
            Anf. 147 INGVAR ERIKSSON (m) replik:
          </note>
          <note>
            Fru talman! Jag tackar för beskedet att även trädgårdsnäringen
            är med i den s.k. uppgörelse som tydligen träffats och som vi
            inte känner till mycket om.
          </note>
          <note>
            Jag befarar dock det värsta, inte minst med hänsyn till frågan
            om när det här förslaget kommer. När kommer det att betyda någonting
            för näringen i realiteten?
          </note>
          <note>
            Kommer det något förslag i vårpropositionen? Eller dröjer det
            till nästa höst eller nästa budgetår? När kommer det, Michael
            Hagberg?
          </note>
          <note>
            Sedan är jag inte nöjd med svaret när det gäller resonemanget
            kring arbetsgivaravgifterna. Jag tycker nog att man borde kunna
            ställa upp på en omläggning av detta för att underlätta. Näringsidkaren
            kan visserligen inte förlita sig på att han har skolungdomar tillgängliga,
            men han är beroende av att han kan förutse att staten och de myndigheter
            som handlägger frågor kring kompletterande arbetskraft också är
            beredda att göra det väldigt snabbt så att man kan utnyttja den
            fina skördeperiod som kan inträffa. Det är ju, som Hagberg själv
            säger, lite variation beroende på väder och vind. Det är viktigt
            att man kan sätta in resurser snabbt och effektivt när möjligheter
            erbjuds.
          </note>
          <note>
            Sedan fick vi inget besked om utredningen när det gäller den
            arbetskraft som kan komma utifrån. Jag skulle gärna vilja ha ytterligare
            belagt hur ni ser på detta. Det har också stor betydelse. Det
            är intressant att den arbetskraften kan få chansen i den här verksamheten
            där det finns ett starkt behov, inte minst men tanke på den östutvidgning
            som vi står inför i
          </note>
          <note>
            EU.
          </note>
          <note type="speaker">
            Anf. 148 MICHAEL HAGBERG (s) replik:
          </note>
          <note>
            Fru talman! Där är Ingvar Eriksson och jag överens. Trädgårdsnäringens
            behov av seriös arbetskraft under säsongen är viktigt. Jag vet
            att de är seriösa.
          </note>
          <note>
            Det handlar också om att personer från kommande samarbetsparter
            i EU ska kunna komma hit och ta del av de arbetstillfällena. Det
            behöver de, och det behövs också här i vårt land. Därför sitter
            en utredning på Arbetsmarknadsverket och tittar på detta tillsammans
            med arbetslivets parter för att få detta så tryggt, stabilt och
            långsiktigt som möjligt. Jag har stora förhoppningar på att de
            kommer att lyckas.
          </note>
          <note>
            Jag var nere på Öland i höstas. De odlare som finns där, och
            de är många, var väldigt nöjda med de svar som de hade fått från
            Björn Rosengren i ett frågesvar på en fråga från Agneta Ringman
            i våras.
          </note>
          <note>
            Detta hade öppnat dörren lite till Länsarbetsnämnden i Kalmar.
            Man kunde visa på att behovet fanns.
          </note>
          <note>
            När det gäller den första frågan vidhåller jag att sänkt grundavdrag
            och möjligheten för studerande ungdomar att hjälpa till i den
            här typen av säsongsarbete är ett bättre verktyg än den här beskattningsfria
            tusenlappen. Den beskattningsfria tusenlappen räcker inte till
            så många liter jordgubbar. Vi vill plocka alla jordgubbarna. Om
            man anställer personerna på lite längre tid får man också förutsättningar
            att skörda allt. På det viset får man också in det skörderesultatet
            i verksamheten.
          </note>
          <note type="speaker">
            Anf. 149 CAROLINE HAGSTRÖM (kd) replik:
          </note>
          <note>
            Fru talman! Det är trevligt att vi alla här i kammaren verkar
            vara överens om att svensk trädgårdsnäring står för ett miljötänkande
            och att man värnar om detta i sin produktion. Som vi hörde tidigare
            sade
          </note>
          <note>
            Michael Hagberg att detta kommer att ge trädgårdsnäringen förutsättningar
            att leva vidare och att det ger konkurrensfördelar att vara miljömedveten.
            Så är det säkert också.
          </note>
          <note>
            Men det är väl ändå så, Michael Hagberg, att lönsamheten i ett
            företag är en väsentlig drivkraft för att orka gå vidare? Det
            är de facto så att vi inte är självförsörjande när det gäller
            t.ex. tomater och vissa andra grönsaker i Sverige i dag. Varför
            är vi inte det? Jo, naturligtvis för att konkurrenssituationen
            och lönsamheten ser ut som den gör. Därför är det positivt om
            man ser över trädgårdsnäringens skatter i det här sammanhanget,
            som vi har hört.
          </note>
          <note>
            Sedan tar Michael Hagberg också upp fonden. Vi har haft ett önskemål
            om en annan typ av fond, men jag tycker att det här ett steg i
            rätt riktning. Däremot har vi uttryckt i motionen att vi tycker
            att det är väldigt märkligt att man inte har tagit med potatisodlarna
            i detta. De har i princip samma problem som trädgårdsnäringen.
            Jag skulle vilja höra om det är någonting som ni jobbar på.
          </note>
          <note>
            När det gäller säsongsarbetskraften är det ju så,
          </note>
          <note>
            Michael Hagberg, att den utredning som ni skriver om i betänkandet
            inte är någon utredning. Det var en diskussion som ledde fram
            till beslutet i december att utöka tiden till den 1 april-1 november.
            Vi har förstått att den tiden inte räcker för att täcka behovet.
          </note>
          <note>
            Varför kan ni inte gå oss till mötes och faktiskt tillsätta en
            särskild utredning som tittar på detta? Ni vet ju att detta är
            ett betydande problem för trädgårdsnäringen.
          </note>
          <note type="speaker">
            Anf. 150 MICHAEL HAGBERG (s) replik:
          </note>
          <note>
            Fru talman! Det var exakt två minuter. Det var träffsäkert av
            Caroline. Jag ska försöka vara lite snabbare, för jag vet att
            Caroline har bråttom till nästa sammanträde.
          </note>
          <note>
            Arbetsmarknadsstyrelsen utreder tillsammans med arbetsmarknadens
            parter frågan om utländsk arbetskraft. Jag är i alla fall beredd
            att vänta, läsa och se.
          </note>
          <note>
            Jag är beredd att vänta på både muntliga och skriftliga rapporter
            om vad den utredningen har gett.
          </note>
          <note>
            Sedan är det möjligt att det behöver utredas, kanske t.o.m. inför
            de här ländernas kommande EU-
          </note>
          <note>
            inträde, så att vi kan se till att det kan funka på ett seriöst
            och bra sätt när man kommer och arbetar hos oss och hjälper till
            med skördearbetet.
          </note>
          <note>
            Lönsamheten när det gäller trädgårdsnäringen är naturligtvis
            oerhört viktig. Jag var hos en trädgårdsodlare i Eskilstuna som
            hade fått ett kvalster. Säger jag det tror ni väl att jag pratar
            biodling. Men det var ett litet djur som hade kommit på ett antal
            utplanteringsväxter. Han fick tack vare växtskyddslagen ta bort
            hela den uppodlade processen. Det kostade honom 80 000 kr.
          </note>
          <note>
            Nu finns det visserligen försäkringar för sådant.
          </note>
          <note>
            Men jag hoppas att man i framtiden ändå ska kunna ta en diskussion
            och resonera om hur man ska kunna skydda utsatta verksamheter
            som det här faktiskt är från den typen av tillfälliga problem
            som kan dyka upp. Nu behövde han inte lägga ned sin verksamhet
            för det. Men 80 000 kr i ett småföretag är oerhört mycket pengar.
            Oavsett om man har cykelverkstad eller trädgårdsodling är det
            mycket pengar.
          </note>
          <note>
            Så till tomaterna. Kyckling och tomater är det bästa exemplet
            när det gäller mat på att folk i Sverige är beredda att betala
            mer för lokalt anpassat och producerat material. Det är man också
            i resten av Europa.
          </note>
          <note>
            Att inte potatisodlarna finns med i fonden tror jag beror på
            att potatisodlarna inte är med i Trädgårdsodlarnas riksorganisation.
            Man har i stället en egen riksorganisation.
          </note>
          <note type="speaker">
            Anf. 151 CAROLINE HAGSTRÖM (kd) replik:
          </note>
          <note>
            Fru talman! Det är tydligen så att SPOR kommer att gå ihop med
            TRF. Då borde den saken kunna lösa sig ganska smidigt, enligt
            Michael Hagberg. Och det är ju positivt.
          </note>
          <note>
            Jag talade i mitt anförande också om problemen med skattenedsättningssystemet.
            Det har också med lönsamheten att göra, Michael Hagberg. Jag påpekade
            att det finns interna konkurrenseffekter som skapas mellan svenska
            företag. Det är naturligtvis trist att det är så, och det är någonting
            som jag förutsätter att ni kommer att rätta till.
          </note>
          <note>
            Jag vill gå tillbaka till det här med säsongsarbetskraften en
            gång till. Det är viktigt, Michael Hagberg, att man utreder detta.
            Det är bra att Michael Hagberg vill se det här. Det är bra att
            man hoppas på att det blir ett bra arbete. Men jag skulle ändå
            vilja ha en utfästelse från Michael Hagberg. Är det så att utredningen
            inte är tillfredsställande i denna fråga kanske man kan säga att
            man är villig att gå vidare.
          </note>
          <note>
            Jag kan ge ett exempel. I Skåne ger Länsarbetsnämnden tillstånd
            för säsongsanställda i växthus.
          </note>
          <note>
            Men det gör man inte i Blekinge. Det här är också ett problem
            som gör att man får konkurrenssnedvridningar inom landet. Det
            har ju med tillämpningen av en bestämmelse att göra. Men det är
            naturligtvis inte sunt. Därför bör man utreda detta och se vad
            man kan göra för att förhindra den här typen av problem.
          </note>
          <note type="speaker">
            Anf. 152 MICHAEL HAGBERG (s) replik:
          </note>
          <note>
            Fru talman! Javisst, det är ett problem när det blir olika regler.
            Det kan skilja en kilometer mellan det ena företaget i Skåne och
            det andra i Blekinge eftersom länen ligger bredvid varandra. Det
            är därför
          </note>
          <note>
            Arbetsmarknadsstyrelsen tittar på det.
          </note>
          <note>
            Men jag kan inte i dag göra några utfästelser och säga att vi
            kommer att tillsätta en ny utredning om den utredning vi kommer
            att läsa om inte blir tillfyllest. Ett sådant beslut kommer vi
            att kunna diskutera både i utskottet och i våra partier efter
            det att vi har fått ta del av den seriösa utredning som Arbetsmarknadsstyrelsen
            tillsammans med arbetsmarknadens parter har gjort. I och med att
            arbetsmarknadens parter finns med, så finns trädgårdsodlarna,
            de fackliga organisationerna, de fackliga arbetsgivarorganisationerna
            och Arbetsmarknadsverket med.
          </note>
          <note>
            För protokollets del vill jag också säga att jag i debatten tydligen
            sade att vi hade fått sänkt grundavdrag. Det är ju precis tvärtom.
            Vi har fått höjt grundavdrag, vilket underlättar för att anställa
            studerande ungdomar under vissa säsonger.
          </note>
          <note type="speaker">
            Anf. 153 ESKIL ERLANDSSON (c) replik:
          </note>
          <note>
            Fru talman! Jag har två frågor till Michael Hagberg.
          </note>
          <note>
            Jag skulle vilja ha en verklig bekräftelse på att trädgårdsnäringen
            omfattas av det nu diskuterade borttagandet, nedsättningen och
            återföringen av produktionsmedelsskatter på diesel, bekämpningsmedel
            och gödselmedel som jag vet att regeringen har kommit överens
            med jordbruksnäringen om. Ja eller nej? Omfattas trädgårdsnäringen
            eller inte?
          </note>
          <note>
            Därtill skulle jag vilja fråga: Hur långt har det här arbetet
            kommit? Michael Hagberg har fått den frågan av flera här i kammaren.
            Jag tror att det är många som väntar på besked. När kan kammaren
            förväntas få ett förslag från regeringen om hur det här ska gå
            till?
          </note>
          <note>
            Och när kan det träda i kraft?
          </note>
          <note type="speaker">
            Anf. 154 MICHAEL HAGBERG (s) replik:
          </note>
          <note>
            Fru talman! Ja, Eskil Erlandsson ska få ett besked.
          </note>
          <note>
            Jag vet att regeringen just nu tar fram de riktlinjer som ska
            gälla för det här. De riktlinjerna tar man fram tillsammans med
            jordbruksrörelsen.
          </note>
          <note>
            När vi har fått de riktlinjerna ska vi få ett riktigt ja eller
            nej om ifall trädgårdsnäringen verkligen är med.
          </note>
          <note>
            Men jag förutsätter att trädgårdsnäringen kommer att finnas med
            eftersom man betalar in avgifter för den lilla del av bekämpningsmedlen
            som man betalar in bekämpningsmedelsavgifter för. Det vore rimligt
            att man också finns med när det gäller återföringen.
          </note>
          <note>
            Jag tänker jobba i den riktningen, och jag är övertygad om att
            det finns fler i den här kammaren som kommer att göra det.
          </note>
          <note type="speaker">
            Anf. 155 ESKIL ERLANDSSON (c) replik:
          </note>
          <note>
            Fru talman! Jag uppskattar det besked som Michael Hagberg här
            ger. Vi utgår från att Michael
          </note>
          <note>
            Hagberg och andra socialdemokrater i den här kammaren kommer
            att verka i den riktning som Michael
          </note>
          <note>
            Hagberg har gett till känna.
          </note>
          <note>
            Då återstår den andra frågan. Kan näringen förvänta sig att det
            redan under det här året kan komma förslag som kan komma att träda
            i kraft? Eller hur lång tid dröjer det? Det börjar nämligen bli
            bråttom nu. Konkurrenskraften är viktig på det här området -
          </note>
          <note>
            jätteviktig. Därför är det bråttom, Michael Hagberg.
          </note>
          <note type="speaker">
            Anf. 156 MICHAEL HAGBERG (s) replik:
          </note>
          <note>
            Fru talman! Det är riktigt. Visst är det bråttom att ge besked
            om när utbetalningar sker, om när beslut kommer och om hur det
            ska se ut framgent. All konkurrenskraft hänger inte på den här
            delen när det gäller jordbruksnäringen. Det är mycket andra saker
            som spelar in.
          </note>
          <note>
            Jag hade förmånen att tillsammans med Inge
          </note>
          <note>
            Carlsson vara med och lyssna som en liten mus i bakgrunden när
            Margareta Winberg och Hans Jonsson informerade om att de hade
            haft en grunddiskussion om hur riktlinjerna skulle se ut. Det
            var i samband med riksdagens öppnande i höstas. Då sade man att
            resultatet av återföringen ska vi kunna få se under år 2000, inte
            i slutet utan en bra bit innan 2000 börjar gå till ända.
          </note>
          <note>
            Jag tror också, fru talman, att jag inte yrkade bifall till betänkandet
            och avslag på motionerna. Det vill jag göra för protokollets skull.
          </note>
          <note type="speaker">
            Anf. 157 JONAS RINGKVIST (v):
          </note>
          <note>
            Fru talman! Så här i januari kan vi börja köpa tulpaner. Varje
            år känns det som ett första tecken på att det någon gång efter
            en lång och mörk vinter ska bli vår igen.
          </note>
          <note>
            Ändå är det helt onaturligt att köpa tulpaner i januari. Att
            vi kan göra det beror på att vi har tillgång till billig fossil
            energi för att värma våra växthus, att vi har tillgång till konstgjord
            belysning.
          </note>
          <note>
            Med hjälp av tillgången på energi kan vi vända på naturens gång.
            När man njuter av en bukett tulpaner i januari borde man kanske
            tänka på priset vi betalar för att kunna känna av våren några
            månader för tidigt.
          </note>
          <note>
            Det priset är att vi bidrar till en ökad växthuseffekt och till
            försurning och övergödning genom en energiförbrukning som vi borde
            kunna undvika.
          </note>
          <note>
            I detta betänkande har Moderaterna, Kristdemokraterna och Centern
            en gemensam reservation om trädgårdsnäringens energi- och miljöskatter
            som man anser borde sänkas.
          </note>
          <note>
            Vänsterpartiet har tillsammans med Socialdemokraterna och Miljöpartiet
            fattat beslut om en strategi för en grön skatteväxling. Vi ska
            se över miljöskatterna och de nuvarande undantagen i energibeskattning
            för att hitta en ny mer miljöstyrande utformning.
          </note>
          <note>
            I denna skatteväxling finns växthusnäringens energi- och miljöskatter
            med. Det är självklart orimligt att vi ska uppmuntra till en ohållbar
            konsumtion genom undantag i energibeskattningen. Samtidigt bör
            vi ta hänsyn till att flera verksamheter i Sverige, inklusive
            trädgårdsnäringen, arbetar på en internationell marknad.
          </note>
          <note>
            Vilket resultat vi kommer fram till är det för tidigt att spekulera
            om, men vår målsättning är dels att snäva in undantagen från energi-
            och koldioxidskatterna för att få en bättre miljöstyrning av energibeskattningen,
            dels att hitta ett bättre system för handelsgödselskatten och
            konstgödselskatten.
          </note>
          <note>
            I detta betänkande behandlas också en vänstermotion från 1999
            om en utvecklingsfond för trädgårdsnäringen. Orsaken till att
            det finns ett särskilt behov för en sådan lösning för trädgårdsnäringen
            är branschens struktur med många små företag. Det är glädjande
            att regeringen nu har tagit till sig trädgårdsnäringens förslag
            och att vi därför i budgeten för år 2001 kan avsätta 5 miljoner
            till en sådan fond.
          </note>
          <note>
            Detta borde ge möjligheter för trädgårdsnäringen att förbättra
            branschens konkurrensförmåga internationellt.
          </note>
          <note>
            Med detta yrkar jag bifall till betänkandet i dess helhet och
            avslag på reservationerna.
          </note>
          <note>
            Överläggningen var därmed avslutad.
          </note>
          <note>
            (Beslut fattades under 13 §.)
          </note>
          <note>
            12 § Vissa fastighetsrättsliga frågor
          </note>
          <note>
            Föredrogs bostadsutskottets betänkande 2000/01:BoU4
          </note>
          <note>
            Vissa fastighetsrättsliga frågor.
          </note>
          <note type="speaker">
            Anf. 158 STEN ANDERSSON (m):
          </note>
          <note>
            Fru talman! Vi ska nu behandla bostadsutskottets betänkande 2000/01:BoU4
            om vissa fastighetsrättsliga frågor. Vid betänkandet finns fem
            moderata reservationer. Vi står bakom alla dessa reservationer,
            men jag yrkar bifall bara till reservation nr 2. I övrigt yrkar
            jag bifall till utskottets hemställan.
          </note>
          <note>
            Carl-Erik Skårman kommer att tala lite mer detaljerat om tomträttsinstitutet
            och kommer även att föra fram några kommentarer och synpunkter
            i frågan om ortnamnsskydd, som också behandlas i detta betänkandet.
          </note>
          <note>
            M-reservationerna handlar om avskaffande av lagen om förvärv
            av hyresfastighet, om avskaffande av tomträttsinstitutet, om avskaffandet
            av den kommunala förköpsrätten, expropriationsändamålen och expropriationsersättningen.
            Jag ska göra några kommentarer till dessa reservationer i den
            ordning som jag har räknat upp dem.
          </note>
          <note>
            Vi menar att man borde avskaffa nuvarande lag om förvärv av hyresfastigheter.
            Det har visat sig att den inte sällan drabbar seriösa fastighetsägare
            och att den skapar långsamhet, fördröjning och onödig byråkrati.
            Vi har lagt fram ett förslag som vi reserverar oss till förmån
            för. Om man hade haft den lagstiftning som föreslås i betänkandet
            Förvalta bostäder, SOU
          </note>
          <note>
            1994:23, skulle man ha haft bättre kontroll över läget.
          </note>
          <note>
            Framför allt hade man fått ett effektivare instrument att använda
            mot oseriösa personer inom fastighetsägarbranschen och mot att
            personer som tidigare har bedrivit oseriös verksamhet inom branschen
            skulle få tillträde till denna.
          </note>
          <note>
            Vi har också en reservation om avskaffande av tomträttsinstitutet.
            Vi menar att detta institut är otidsenligt och att det inte längre
            finns behov av det.
          </note>
          <note>
            Tomträttsinstitutet har i stället skapat ett slags försäljningsargument,
            vilket från början inte alls var avsikten. Låga arrenden är ett
            försäljningsargument som gör att priserna blir höga. Höga arrenden
            gör att försäljningspriserna blir lägre. Jag kan inte tänka mig
            att de som införde detta institut hade den tanken att låga arrenden
            skulle utgöra ett slags försäljningsargument. Det kan absolut
            inte ha varit meningen.
          </note>
          <note>
            Det uppstår också problem när en lång arrendetid löper ut och
            arrendesummans storlek omförhandlas.
          </note>
          <note>
            Det har då ofta blivit chockartade höjningar. Man kan t.ex. under
            40 år ha haft en arrendesumma om kanske
          </note>
          <note>
            100 kr om året. Efter omförhandlingen får man kanske en arrendesumma
            om 12 000-15 000 kr om året.
          </note>
          <note>
            Arrendatorn blir då irriterad över denna hastiga ökning av boendekostnaderna
            men har under arrendetiden levt rätt gott och kunnat ta ut rätt
            bra betalt, om han har velat sälja sitt hus med den tidigare mycket
            låga arrendesumman.
          </note>
          <note>
            Vi framhåller i en reservation att vi vill avskaffa den kommunala
            förköpsrätten. Vi anser att den inte behövs. Man kan faktiskt
            diskutera det rimliga i att kommunerna ska ägna sig åt markspekulation,
            framför allt i lägen där de har för små resurser till kärnverksamheterna,
            vilket många talar om. Det är då kanske bättre att de satsar på
            dem än på markspekulation.
          </note>
          <note>
            Vi tycker att möjligheten till expropriation kan behållas men
            att den inte får användas godtyckligt.
          </note>
          <note>
            Fel använd blir den faktiskt en kränkning av äganderätten. Den
            får användas bara när det handlar om ytterst viktiga samhällsändamål.
            Det finns exempel på att det varit tveksamt om det kriteriet har
            uppfyllts.
          </note>
          <note>
            Fru talman! Vi har avslutningsvis en reservation om expropriationsersättningen.
            Vi menar att reglerna borde ändras så att den som tvingas avstå
            från sin egendom skulle få tillgodoräkna sig del av den vinst
            som köparen gör på expropriationen.
          </note>
          <note>
            Låt mig ge ett konkret exempel. Om jag tvingas sälja en bil till
            någon och jag vet att köparen kommer att använda bilen i sammanhang
            där han tjänar mycket pengar, tycker jag att det är fullt rimligt
            att jag ska få en viss del av köparens vinst.
          </note>
          <note type="speaker">
            Anf. 159 RIGMOR STENMARK (c):
          </note>
          <note>
            Fru talman! Jordförvärvslagen har stötts och blötts och diskuterats
            vid åtskilliga tillfällen.
          </note>
          <note>
            Fram till halvårsskiftet 1991 gällde som huvudregel att lantbruksegendom
            inte kunde förvärvas utan tillstånd. Förvärvsprövningen slopades
            därefter i stor utsträckning, men det ansågs att den inte helt
            kunde avvaras.
          </note>
          <note>
            Fysiska personers förvärv prövas nu endast inom glesbygd eller
            omarronderingsområde. För juridiska personer krävs alltid tillstånd.
          </note>
          <note>
            Jordbruksverket har genomfört en utvärdering av jordförvärvslagen.
            Man anser att lagen fortfarande hävdar angelägna samhällsintressen.
            Verket anser dock att effekter för sysselsättning och bosättning
            har varit alltför små i förhållande till de resurser som tillämpningen
            kräver. Jordbruksverkets slutsats blev att lagen bör förändras.
          </note>
          <note>
            En särskild utredare ska nu utvärdera lagen. I
          </note>
          <note>
            uppdraget ingår även att utvärdera behovet av förtydligande i
            lagstiftningen avseende förvärv och byten mellan juridiska personer.
          </note>
          <note>
            Det är bra att det pågår en utredning. Men det skulle vara ännu
            bättre om vi visste när den skulle vara klar. Det kanske jag kan
            få svar på här i dag.
          </note>
          <note>
            Det gäller nu att stärka sambandet mellan ägande, brukande och
            boende. Det allra bästa är naturligtvis om det alltid ges sådana
            förutsättningar att människor kan leva, bo och verka på vår svenska
            landsbygd, på våra bondgårdar. Men jag är tveksam till att vara
            alltför kategorisk och absolut inte tillåta en försäljning till
            någon som inte har möjlighet att leva enbart på det lantbruk som
            han eller hon köper utan även har sin utkomst och t.o.m. sitt
            boende på en annan ort.
          </note>
          <note>
            Här vill jag sätta upp ett varningens finger.
          </note>
          <note>
            I reservation 1, som även jag står bakom, påpekar vi att uppköp
            och exploatering med endast kortvariga vinstintressen effektivt
            måste motverkas. Främst gäller det att ge möjligheter till människor
            som verkligen har förutsättningar att både bruka och bo på sin
            fastighet.
          </note>
          <note>
            Jag ser fram emot att få ta del av den utredning som nu arbetar.
            Den har initierats av miljö- och jordbruksutskottet och ska behandla
            förvärv av både skogsfastigheter och övriga lantbruksegendomar.
            Vi i
          </note>
          <note>
            Centerpartiet var kritiska till att man förut bara skulle se
            över skogsfastigheterna.
          </note>
          <note>
            Landsbygden måste hållas levande. För att det ska vara möjligt
            måste det finnas människor som är beredda att jobba med lantbruket
            och dess verksamheter. De måste också ha lön för mödan. De måste
            få förutsättningar för det så att hela vårt land utvecklas, till
            gagn för oss allihop.
          </note>
          <note>
            Fru talman! I reservation 3 tar jag upp betydelsen av att skydda
            våra ortnamn. I dag finns inget skydd i den lagstiftning som reglerar
            fastighetsbildning och fastighetsregistrering.
          </note>
          <note>
            En del av vår kulturhistoria riskerar att försvinna genom att
            många fastigheter helt enkelt upphör att existera genom fastighetsreglering.
            Namnen försvinner på gårdar på orter, och nu diskuteras även förändringar
            vad gäller sockennamn.
          </note>
          <note>
            Det är en viktig bit i vår kulturhistoria att skydda våra ortnamn.
            De är en viktig del i en människas identitet - var man är född,
            var man har bott en tid i sitt liv eller var man bor nu. Innan
            en alltför byråkratisk klåfingrighet har utraderat såväl ortnamn
            som sockennamn måste vi som är dagens beslutsfattare ta vårt ansvar
            och säga ifrån, för kommande generationers skull.
          </note>
          <note>
            Jag är förvånad över att inte fler partier uppmärksammar detta.
            Det är kulturvärden som försvinner. Vi i riksdagen brukar vara
            eniga om att vara aktsamma om kulturvärden. Ortnamn och sockennamn
            har alltsedan medeltiden varit namn för de lokala gemenskaperna
            i vårt samhälle. De har stått för samarbete och identitet.
          </note>
          <note>
            Man hör hemma någonstans. Det gäller både i stad och på landsbygden.
            Var bor du? Tänk till själv hur det skulle vara om du inte kunde
            ange var du bor, var du hör hemma någonstans. Den finmaskiga indelningen
            håller på att försvinna.
          </note>
          <note>
            Vi vet att just lokal förankring blir allt viktigare för människor
            i vår tid, med snabb globalisering och strukturomvandling. Det
            ligger ingen motsättning i det. Människor som av olika skäl har
            kontakter med hela världen vill också känna tryggheten i sin lokalmiljö.
          </note>
          <note>
            Fru talman! Jag yrkar bifall till reservation 1 under punkt 1
            samt reservation 3 under punkt 4. Jag kan glädja talmannen med
            att jag dock inte kommer att begära votering när det gäller den
            sistnämnda.
          </note>
          <note type="speaker">
            Anf. 160 HELENA HILLAR ROSEN-QVIST (mp):
          </note>
          <note>
            Fru talman! Jag tänkte att det skulle vara intressant om vi kunde
            hinna votera även detta betänkande klockan fem i dag. För att
            göra processen kort yrkar jag bifall till utskottets hemställan
            utom på en punkt.
          </note>
          <note>
            Det gäller det som Rigmor Stenmark just har redogjort för, nämligen
            jordförvärvslagen. Tillsammans med Kristdemokraterna och Centerpartiet
            står vi bakom reservation 1. Vi har hört bakgrunden till det.
          </note>
          <note>
            I Miljöpartiets partimotion om regionalpolitiken framför vi att
            det är viktigt att uppmärksamma marklagstiftningens syfte att
            öka sysselsättningen och bosättningen i glesbygden. Vi ser hur
            den motverkas av uppköp som görs med kortsiktiga spekulativa intressen.
          </note>
          <note>
            Den översyn som pågår, som Rigmor Stenmark frågade efter, tycker
            vi är lite väl begränsad. Den bör ha en klarare inriktning mot
            att stärka sambandet mellan ägande, brukande och boende. Målsättningen
            är att ägandet inte ska lämna bygden.
          </note>
          <note>
            Det är den reservation vi har. Jag yrkar bifall till den och
            i övrigt till utskottets hemställan.
          </note>
          <note type="speaker">
            Anf. 161 BENGT-OLA RYTTAR (s):
          </note>
          <note>
            Fru talman! Dagens betänkande från bostadsutskottet behandlar
            vissa fastighetsrättsliga frågor.
          </note>
          <note>
            Bakom rubriken döljer sig behandling av motioner om fastighetsförvärv,
            fastighetsbildning, tomträtt, kommunala förköp, expropriation
            och fjällböndernas fastigheter. Detta har lett till nio reservationer
            som jag härmed yrkar avslag på.
          </note>
          <note>
            De nu gällande reglerna för jordförvärv innebär en långtgående
            avreglering av fastighetsförvärven. Den återstående regleringen
            vilar huvudsakligen på regionalpolitiska motiv. Lagen anses ha
            varit effektiv när det gäller juridiska personers förvärv, förvärv
            i glesbygd och förvärv i särskilt ägosplittrade områden. I
          </note>
          <note>
            dessa fall har vi behållit regleringen.
          </note>
          <note>
            Fysiska personers förvärv prövas endast inom glesbygd eller omarronderingsområde.
          </note>
          <note>
            Inom glesbygd krävs förvärvstillstånd såvida inte förvärvaren
            varit bosatt i glesbygd inom den aktuella kommunen minst ett halvår
            före förvärvet eller åtagit sig att bo på den förvärvade egendomen.
            I sådana fall ska i stället en anmälan om förvärvet göras. Tillstånd
            får vägras om egendomen behövs för att främja sysselsättningen
            eller bosättningen på orten.
          </note>
          <note>
            Inom omarronderingsområde krävs alltid tillstånd.
          </note>
          <note>
            Tillstånd får vägras om förvärvet skulle göra det svårare att
            genomföra en rationalisering av ägostrukturen.
          </note>
          <note>
            För juridiska personers förvärv krävs alltid tillstånd.
          </note>
          <note>
            Kristdemokraterna och Centern har reserverat sig, eftersom de
            anser att nuvarande regler inte är tillfyllest. De vill utreda
            det som redan utreds.
          </note>
          <note>
            Nästa reservation är moderat och vänder sig emot att samhället
            vill hålla skurkarna borta som hyresvärdar. I stället vill man
            ta till storsläggan i efterhand utan att precisera hur det ska
            gå till och utan hänsyn till att det är ett mycket dyrare förfarande
            som ger onödiga olägenheter för hyresgästerna.
          </note>
          <note>
            Centern återkommer med sin reservation om ortnamnsskyddet trots
            att utskottet skrivningar klart visar på att ortnamnsskyddet fungerar
            mycket bra i dag och många myndigheter ägnar sig att slå vakt
            om de gamla ortnamnen.
          </note>
          <note>
            I reservation 4 vill Moderaterna avskaffa tomträttsinstitutet.
            Man är som vanligt angelägen om att ge spekulanterna största möjliga
            utrymme. Den här gången är det inte alls viktigt viktig att slå
            vakt om det kommunala självstyrelse. De krokodiltårar som man
            har gråtit i andra sammanhang över den kommunala självstyrelsen
            visar sig vara taktiskt betingade och ingenting annat.
          </note>
          <note>
            Reservationerna 6, 7 och 8 behandlar möjligheterna att expropriera
            och ersättningsfrågorna vid expropriation. Moderaterna vill ta
            av kommunerna ett viktigt verktyg för att klara samhällsplanering
            och utveckling samtidigt som man i andra sammanhang ondgör sig
            över svårigheten att hantera utvecklingen i t.ex. Stockholmregionen.
            Utskottsmajoriteten anser att exproprieringslagstiftningen är
            väl avvägd, möjliggör kommunal utveckling och en rimlig rättssäkerhet
            för medborgarna.
          </note>
          <note>
            Den sista reservationen tar upp statens fastighetsförvärv från
            fjällbönderna. Det är förvisso en komplex fråga, men en bred majoritet
            i utskottet anser inte att det nu finns någon anledning att utreda
            den.
          </note>
          <note>
            Fru talman! Jag yrkar bifall till utskottets hemställan i betänkandet
            och avslag på samtliga reservationer.
          </note>
          <note type="speaker">
            Anf. 162 CARL-ERIK SKÅRMAN (m):
          </note>
          <note>
            Fru talman! Det är två frågor i detta betänkande som har väckt
            mitt intresse, tomträttsinstitutet och namn på fastigheter.
          </note>
          <note>
            Tomträttsinstitutet hade sociala och goda syften när det inrättades
            för snart 100 år sedan. Det skulle medverka till att inflyttade
            arbetarfamiljer med knappa resurser skulle kunna bli fastighetsägare
            och äga sitt eget hem. Bättre syfte kan man knappt tänka sig än
            att en självständig familj ska kunna äga sitt eget hem.
          </note>
          <note>
            Det nya sättet man införde att ställa mark till förfogande krävde
            dock att den nya upplåtelseformen fick mycket långa giltighetstider
            med oförändrade villkor. Däri kom upplåtelseformens stora svaghet
            att ligga. De upplåtelser på 60 år som omfattade tomträtterna
            gjorde att den som fått en sådan upplåtelse mer eller mindre uppfattade
            tomten som ägd, eftersom upplåtelsen gällde 60 år framåt. Detta
            var vid tiden för första världskriget.
          </note>
          <note>
            Vid den avgäldsreglering som 60 år senare - när inflationen oförtrutet
            arbetat vidare - skulle göras omkring 1970 blev det för den tredje
            eller fjärde tomträttshavaren av tomträtten en gigantisk avgäldshöjning.
            Genom ändringar i lagstiftningen hade det också blivit in princip
            omöjligt för någon av parterna att säga upp tomträttsavtalet.
          </note>
          <note>
            Det går uppenbarligen heller inte att finna en bestående sätt
            att bestämma avgäldens storlek trots att flera försök gjorts från
            Högsta domstolens sida. Det har i stället lett till långa och
            för alla parter kostsamma processer. Det kanske ingen kan bli
            förvånad över. Det gäller för den som äger tomtmarken att komma
            överens med den som äger huset som står på marken om vad marken
            ska vara värd. Utan marken är huset värdelöst, och markägaren
            kan inte bli av med huset och sälja marken.
          </note>
          <note>
            Det är ett omöjligt tvångsäktenskap. Kommunens agerande mot tomträttshavare
            har också blivit att regelmässig instämma tomträttshavare till
            domstol om de inte accepterar de av kommunerna ensidigt bestämda
            avgälderna och efter domstolsbehandling, ofta i flera instanser,
            få ett domstolsutslag på vad som är möjligt att få ut.
          </note>
          <note>
            Tomträttshavarens ställning är mycket svag. Vad gäller villatomter
            har tomträttshavaren inte skuggan av en chans att bekosta ett
            juridiskt ombud som driver hans fall. Till detta kommer dessutom,
            paradoxalt nog, att de flesta kommuner inte anser att de har möjlighet
            att få ut tomträttsavgälder som ger en vettig avkastning på det
            kapital som är låst i marken.
          </note>
          <note>
            Läget är faktiskt låst som vore det gjutet i armerad betong.
            Kommunen har inte någon möjlighet att disponera marken lättare
            än om det rörde sig om enskild ägt mark. Från början var tanken
            att kommunen skulle kunna återta marken efter att den första bebyggelsen
            hade tjänat ut efter sisådär 60 år.
          </note>
          <note>
            Byggkvalitet och lagstiftningens förändringar har förändrat detta.
            Kommunen har inte möjlighet att återta marken annat än genom köp
            och expropriation.
          </note>
          <note>
            Fru talman! Mot denna bakgrund är det mycket svårt att förstå
            Socialdemokraternas och även Vänsterpartiets vaktslående kring
            tomträtten. Därför vore det bäst om riksdagen drog samma slutsats
            om de flesta kommuner gjort, nämligen att avveckla tomträtten.
            Kommunerna låter innehavarna av tomträtter friköpa sin mark och
            riksdagen skulle kunna göra fastighetsmarknaden den rationella
            tjänsten att slopa möjligheten att upplåta nya tomträtter.
          </note>
          <note>
            En annan fråga i detta betänkande som jag något skulle vilja
            kommentera är frågan om namnskydd.
          </note>
          <note>
            Bevarande av namn är viktigt. De innehåller ofta mycket mer historia
            än vad man i vardagssammanhang tänker på. Ingen tycker väl annat
            än att det vore en oerhörd skada om exempelvis våra gamla sockennamn
            försvann.
          </note>
          <note>
            Det är naturligtvis rimligt att en gång använda namn sparas i
            arkivariska handlingar även om det efter en sammanslagning inte
            blir gällande beteckning på en fastighet. Det är viktigt för det
            historiska sambandet bakåt i tiden. Det är viktigt att historieforskningen
            kan tillgodoses på detta sätt. Men det är inte rimligt att namnfrågorna
            blir hinder för en rationell fastighetssammanslagning.
          </note>
          <note>
            Det är bra att möjlighet ges att välja det namn som har störst
            kulturhistorisk anknytning vid en sammanslagning av två fastigheter
            oavsett vilken fastighet som är det mottagande. Det är också mycket
            positivt att en handbok i ortnamnsfrågor är under utarbetande
            i dessa sammanhang. Både lantmätare och vi andra behöver stöd
            i att utveckla en god ortnamnskultur.
          </note>
          <note>
            Vi måste försöka stärka livskraften i de namn som fortfarande
            lever. Det är de som har den största möjligheten att föra de kulturhistoriska
            kunskaperna vidare till nya generationer.
          </note>
          <note>
            Fru talman! Det yrkanden som vi från vår sida vill ställa har
            Sten Andersson ställt. Jag slutar därför nu.
          </note>
          <note type="speaker">
            Anf. 163 ANNELIE ENOCHSON (kd):
          </note>
          <note>
            Fru talman! Intresset för att kunna leva, bo och verka på landsbygden
            är stort, inte minst hos unga människor. Många anser att landsbygden
            är den bästa uppväxtmiljön för barnen. Det är däremot inte alltid
            så lätt att förverkliga sina drömmar om ett liv på landet, och
            hindren kan vara många. Att klara försörjningen är ett av dem.
            Att då kunna kombinera olika försörjningskällor blir en nödvändighet.
          </note>
          <note>
            Möjligheten att kunna skaffa en gård med tillhörande gård och
            skog är viktiga faktorer som påverkar den enskildes intresse och
            möjligheter till ett boende på landsbygden. Det är därför viktigt
            att ställningen för dem som avser att bo permanent stärks gentemot
            dem som är utboägande så att inte landsbygden totalt utarmas.
          </note>
          <note>
            Jordförvärvslagen tidiga syfte vad att medverka till att jordbruket
            rationaliserade och effektiviserades.
          </note>
          <note>
            Huvudregeln var att lantbruksegendom inte kunde förvärvas utan
            tillstånd.
          </note>
          <note>
            Från halvårsskiftet 1991 ändrades lagen så att fysiska personer
            prövas endast inom glesbygd och i omarronderingsområdena främst
            i Dalarna. För juridiska personer krävs alltid tillstånd. Dessa
            tillstånd är förenade med vissa villkor som det dock kan göras
            avsteg ifrån. Lagändringen innebär en långtgående avreglering.
            Detta motiverades med regionalpolitiska skäl.
          </note>
          <note>
            Jordbruksverket har genomfört en utvärdering av jordförvärvslagen
            där man kommer fram till att lagen bör skärpas eftersom dess syfte
            som regionalpolitiskt instrument inte uppfylls.
          </note>
          <note>
            Vi kristdemokrater har lyft fram detta i en motion och visar
            där på vikten av att ha en levande landsbygd och att detta kräver
            att vi skärper bestämmelserna om förvärvstillstånd i jordförvärvslagen.
          </note>
          <note>
            Fru talman! Exproprieringslagen bygger på tanken att en expropriering
            ska kosta samhället så lite som möjligt. Lagen kom till för snart
            30 år sedan och var säkert rätt tänkt för den tiden och för att
            klara utbyggnaden av infrastrukturen i Sverige. Det var då främst
            tänkt att staten eller kommunen skulle vara den som exproprierar.
            Resultatet av exproprieringen skulle komma alla till godo.
          </note>
          <note>
            I dag har vi en annorlunda situation. Jag tänker främst på den
            bredbandsutbyggnad som håller på att ske i hela Sverige. Denna
            utbyggnad sker i huvudsak på två sätt. Enligt det ena sättet grävs
            kablar ned i mark som är ianspråktagen med ledningsrätt. Det är
            mark som i de flesta fall ägs av Sveriges bönder.
          </note>
          <note>
            Det andra sättet innebär att kablarna för bredband hängs upp
            i befintliga kraftledningsstolpar som också står på lantbrukarens
            marker. Detta sker med stöd av upplåtelseavtal mellan ägarna till
            kraftledningarna och bredbandsoperatörerna.
          </note>
          <note>
            I bägge de redovisade fallen utgår ingen ersättning till markägarna
            trots att det är på deras mark som intrången görs. Däremot kommer
            bredbandsaktörernas verksamhet, som sker genom dessa kablar, att
            generera stora ekonomiska vinster.
          </note>
          <note>
            Exproprieringslagens ersättningsregler är föråldrade och inte
            anpassade till dagens tvångsförvärv som i många fall sker för
            att tillgodose starka privatekonomiska intressen. En översyn behövs,
            så att även markägarna kan få del av vinsten.
          </note>
          <note>
            Fru talman! Jag yrkar bifall till vår reservation nr
          </note>
          <note>
            8.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 13 §.)
          </note>
          <note>
            Ajournering
          </note>
          <note>
            Kammaren beslutade kl. 16.52 på förslag av andre vice talmannen
            att ajournera förhandlingarna till kl. 17.00 då dagens votering
            skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            13 § Beslut om utskottsbetänkanden som slutdebatterats vid dagens
            sammanträde
          </note>
          <note>
            KU9 Yttrande- och tryckfrihetsfrågor
          </note>
          <note>
            Mom. 9 (etableringsfrihet)
          </note>
          <note>
            1. utskottet
          </note>
          <note>
            2. res. 4 (m, fp)
          </note>
          <note>
            Votering:
          </note>
          <note>
            211 för utskottet
          </note>
          <note>
            84 för res. 4
          </note>
          <note>
            54 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 37 v, 35 kd, 13 c, 15 mp
          </note>
          <note>
            För res. 4: 70 m, 14 fp
          </note>
          <note>
            Frånvarande: 20 s, 12 m, 6 v, 7 kd, 5 c, 3 fp, 1 mp
          </note>
          <note>
            Mom. 12 (våldsskildringar)
          </note>
          <note>
            1. utskottet
          </note>
          <note>
            2. res. 5 (mp)
          </note>
          <note>
            Votering:
          </note>
          <note>
            270 för utskottet
          </note>
          <note>
            16 för res. 5
          </note>
          <note>
            10 avstod
          </note>
          <note>
            53 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 110 s, 71 m, 37 v, 34 kd, 13 c, 5 fp
          </note>
          <note>
            För res. 5: 1 kd, 15 mp
          </note>
          <note>
            Avstod: 1 kd, 9 fp
          </note>
          <note>
            Frånvarande: 21 s, 11 m, 6 v, 6 kd, 5 c, 3 fp, 1 mp
          </note>
          <note>
            Karl-Göran Biörsmark och Bo Könberg (båda fp)
          </note>
          <note>
            anmälde att de avsett att avstå från att rösta men markerats
            ha röstat ja.
          </note>
          <note>
            Mom. 13 (anspelningspornografi)
          </note>
          <note>
            1. utskottet
          </note>
          <note>
            2. res. 7 (mp)
          </note>
          <note>
            Kammaren biföll utskottets hemställan med acklamation.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KU10 Granskning av statsrådens tjänsteutövning och regeringsärendenas
            handläggning
          </note>
          <note>
            Utskottets anmälan lades till handlingarna.
          </note>
          <note>
            JuU5 Videokonferens och telefon i allmän förvaltningsdomstol,
            m.m.
          </note>
          <note>
            Kammaren biföll utskottets hemställan.
          </note>
          <note>
            JuU6 Ekonomisk brottslighet
          </note>
          <note>
            Punkt 3 (Ekonomisk brottslighet och sekretess, m.m.)
          </note>
          <note>
            1. utskottet
          </note>
          <note>
            2. res. 1 (kd)
          </note>
          <note>
            Votering:
          </note>
          <note>
            258 för utskottet
          </note>
          <note>
            36 för res. 1
          </note>
          <note>
            1 avstod
          </note>
          <note>
            54 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 69 m, 36 v, 13 c, 14 fp, 15 mp
          </note>
          <note>
            För res. 1: 1 m, 35 kd
          </note>
          <note>
            Avstod: 1 kd
          </note>
          <note>
            Frånvarande: 20 s, 12 m, 7 v, 6 kd, 5 c, 3 fp, 1 mp
          </note>
          <note>
            Övriga punkter
          </note>
          <note>
            Kammaren biföll utskottets hemställan.
          </note>
          <note>
            JuU7 Ansvaret för inregistrering av bouppteckningar och för arvsbeskattning,
            m.m.
          </note>
          <note>
            Kammaren biföll utskottets hemställan.
          </note>
          <note>
            SoU7 Barn - här och nu Redogörelse för barnpolitiken i Sverige
          </note>
          <note>
            Mom. 1 (barn- och familjepolitiken)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            224 för utskottet
          </note>
          <note>
            71 för res. 1
          </note>
          <note>
            54 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 37 v, 36 kd, 13 c, 14 fp, 15 mp
          </note>
          <note>
            För res. 1: 71 m
          </note>
          <note>
            Frånvarande: 22 s, 11 m, 6 v, 6 kd, 5 c, 3 fp, 1 mp
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 17.08 på förslag av tredje vice talmannen
            att på grund av ett tekniskt fel på voteringsanläggningen ajournera
            förhandlingarna under två minuter.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.10.
          </note>
          <note>
            13 § (forts.) Beslut om utskottsbetänkanden som slutdebatterats
            vid dagens sammanträde
          </note>
          <note>
            Mom. 3 (det livslånga lärandet m.m.)
          </note>
          <note>
            1. utskottet
          </note>
          <note>
            2. res. 3 (fp)
          </note>
          <note>
            Votering:
          </note>
          <note>
            235 för utskottet
          </note>
          <note>
            15 för res. 3
          </note>
          <note>
            47 avstod
          </note>
          <note>
            52 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 71 m, 37 v, 12 c, 4 mp
          </note>
          <note>
            För res. 3: 1 c, 14 fp
          </note>
          <note>
            Avstod: 36 kd, 11 mp
          </note>
          <note>
            Frånvarande: 20 s, 11 m, 6 v, 6 kd, 5 c, 3 fp, 1 mp
          </note>
          <note>
            Marianne Samuelsson (mp) anmälde att hon avsett att avstå från
            att rösta men markerats ha röstat ja.
          </note>
          <note>
            Mom. 10 (barn med funktionshinder)
          </note>
          <note>
            1. utskottet
          </note>
          <note>
            2. res. 10 (mp)
          </note>
          <note>
            Votering:
          </note>
          <note>
            281 för utskottet
          </note>
          <note>
            15 för res. 10
          </note>
          <note>
            53 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 110 s, 71 m, 37 v, 36 kd, 13 c, 14 fp
          </note>
          <note>
            För res. 10: 15 mp
          </note>
          <note>
            Frånvarande: 21 s, 11 m, 6 v, 6 kd, 5 c, 3 fp, 1 mp
          </note>
          <note>
            Mom. 29 (föräldrautbildning)
          </note>
          <note>
            1. utskottet
          </note>
          <note>
            2. res. 25 (kd)
          </note>
          <note>
            Votering:
          </note>
          <note>
            257 för utskottet
          </note>
          <note>
            36 för res. 25
          </note>
          <note>
            3 avstod
          </note>
          <note>
            53 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 70 m, 37 v, 13 c, 14 fp, 12 mp
          </note>
          <note>
            För res. 25: 36 kd
          </note>
          <note>
            Avstod: 3 mp
          </note>
          <note>
            Frånvarande: 20 s, 12 m, 6 v, 6 kd, 5 c, 3 fp, 1 mp
          </note>
          <note>
            Mom. 37 (familjerådslag)
          </note>
          <note>
            1. utskottet
          </note>
          <note>
            2. res. 33 (v, s)
          </note>
          <note>
            Votering:
          </note>
          <note>
            152 för utskottet
          </note>
          <note>
            144 för res. 33
          </note>
          <note>
            53 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 3 s, 71 m, 36 kd, 13 c, 14 fp, 15 mp
          </note>
          <note>
            För res. 33: 107 s, 37 v
          </note>
          <note>
            Frånvarande: 21 s, 11 m, 6 v, 6 kd, 5 c, 3 fp, 1 mp
          </note>
          <note>
            Ingvar Johnsson (s) anmälde att han avsett att rösta nej men
            markerats ha röstat ja.
          </note>
          <note>
            Mom. 38 (åtgärder för familjen m.m.)
          </note>
          <note>
            1. utskottet
          </note>
          <note>
            2. res. 34 (mp)
          </note>
          <note>
            Votering:
          </note>
          <note>
            282 för utskottet
          </note>
          <note>
            15 för res. 34
          </note>
          <note>
            52 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 71 m, 37 v, 36 kd, 13 c, 14 fp
          </note>
          <note>
            För res. 34: 15 mp
          </note>
          <note>
            Frånvarande: 20 s, 11 m, 6 v, 6 kd, 5 c, 3 fp, 1 mp
          </note>
          <note>
            Mom. 41 (barnbilaga till statsbudgeten m.m.)
          </note>
          <note>
            1. utskottet
          </note>
          <note>
            2. res. 36 (kd, c)
          </note>
          <note>
            Votering:
          </note>
          <note>
            233 för utskottet
          </note>
          <note>
            64 för res. 36
          </note>
          <note>
            52 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 71 m, 37 v, 14 fp
          </note>
          <note>
            För res. 36: 36 kd, 13 c, 15 mp
          </note>
          <note>
            Frånvarande: 20 s, 11 m, 6 v, 6 kd, 5 c, 3 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            MJU6 Biodling
          </note>
          <note>
            Mom. 3 (stöd till forskning och avelsarbete)
          </note>
          <note>
            1. utskottet
          </note>
          <note>
            2. res. 1 (c)
          </note>
          <note>
            Kammaren biföll utskottets hemställan med acklamation.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            MJU7 Trädgårdsnäringen
          </note>
          <note>
            Punkt 2 (Trädgårdsnäringens konkurrensförutsättningar)
          </note>
          <note>
            1. utskottet
          </note>
          <note>
            2. res. 1 (kd, m, c)
          </note>
          <note>
            Votering:
          </note>
          <note>
            176 för utskottet
          </note>
          <note>
            120 för res. 1
          </note>
          <note>
            53 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 110 s, 37 v, 14 fp, 15 mp
          </note>
          <note>
            För res. 1: 71 m, 36 kd, 13 c
          </note>
          <note>
            Frånvarande: 21 s, 11 m, 6 v, 6 kd, 5 c, 3 fp, 1 mp
          </note>
          <note>
            Punkt. 3 (Säsongsmässiga arbetskraftsförhållanden)
          </note>
          <note>
            1. utskottet
          </note>
          <note>
            2. res. 2 (kd, m)
          </note>
          <note>
            Votering:
          </note>
          <note>
            176 för utskottet
          </note>
          <note>
            120 för res. 2
          </note>
          <note>
            53 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 110 s, 37 v, 14 fp, 15 mp
          </note>
          <note>
            För res. 2: 71 m, 36 kd, 13 c
          </note>
          <note>
            Frånvarande: 21 s, 11 m, 6 v, 6 kd, 5 c, 3 fp, 1 mp
          </note>
          <note>
            Övriga punkter
          </note>
          <note>
            Kammaren biföll utskottets hemställan.
          </note>
          <note>
            BoU4 Vissa fastighetsrättsliga frågor
          </note>
          <note>
            Punkt 1 (Jordförvärvslagen)
          </note>
          <note>
            1. utskottet
          </note>
          <note>
            2. res. 1 (kd, c, mp)
          </note>
          <note>
            Votering:
          </note>
          <note>
            231 för utskottet
          </note>
          <note>
            66 för res. 1
          </note>
          <note>
            52 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 71 m, 37 v, 12 fp
          </note>
          <note>
            För res. 1: 36 kd, 13 c, 2 fp, 15 mp
          </note>
          <note>
            Frånvarande: 20 s, 11 m, 6 v, 6 kd, 5 c, 3 fp, 1 mp
          </note>
          <note>
            Punkt 2 (Avskaffande av lagen om förvärv av hyresfastighet m.m.)
          </note>
          <note>
            1. utskottet
          </note>
          <note>
            2. res. 2 (m)
          </note>
          <note>
            Votering:
          </note>
          <note>
            226 för utskottet
          </note>
          <note>
            71 för res. 2
          </note>
          <note>
            52 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 37 v, 36 kd, 13 c, 14 fp, 15 mp
          </note>
          <note>
            För res. 2: 71 m
          </note>
          <note>
            Frånvarande: 20 s, 11 m, 6 v, 6 kd, 5 c, 3 fp, 1 mp
          </note>
          <note>
            Punkt 4 (Ortnamnsskydd i fastighetsbildningslagen)
          </note>
          <note>
            1. utskottet
          </note>
          <note>
            2. res. 3 (c)
          </note>
          <note>
            Kammaren biföll utskottets hemställan med acklamation.
          </note>
          <note>
            Punkt 8 (Expropriationsersättningen)
          </note>
          <note>
            1. utskottet
          </note>
          <note>
            2. res. 8 (kd)
          </note>
          <note>
            Votering:
          </note>
          <note>
            178 för utskottet
          </note>
          <note>
            37 för res. 8
          </note>
          <note>
            81 avstod
          </note>
          <note>
            53 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 1 m, 37 v, 1 c, 14 fp, 14 mp
          </note>
          <note>
            För res. 8: 1 m, 36 kd
          </note>
          <note>
            Avstod: 69 m, 12 c
          </note>
          <note>
            Frånvarande: 20 s, 11 m, 6 v, 6 kd, 5 c, 3 fp, 2 mp
          </note>
          <note>
            Övriga punkter
          </note>
          <note>
            Kammaren biföll utskottets hemställan.
          </note>
          <note>
            14 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            2000/01:49 Ett ramavtal om åtgärder för att underlätta omstrukturering
            och drift av den europeiska försvarsindustrin
          </note>
          <note>
            2000/01:61 Förfalskade fångeshandlingar vid ansökan om lagfart
          </note>
          <note>
            2000/01:74 Ändringar i telelagen (1993:597) avseende nummerportabilitet
          </note>
          <note>
            15 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 23 januari
          </note>
          <note>
            2000/01:557 av Eskil Erlandsson (c) till miljöminister Kjell
            Larsson
          </note>
          <note>
            Fartyg vid känsliga naturområden
          </note>
          <note>
            2000/01:558 av Sten Tolgfors (m) till statsrådet Ingegerd Wärnersson
          </note>
          <note>
            Skolpolitiken
          </note>
          <note>
            2000/01:559 av Gunnel Wallin (c) till justitieminister
          </note>
          <note>
            Thomas Bodström
          </note>
          <note>
            Ersättning för förrättning av borgerlig vigsel och registrering
            av partnerskap
          </note>
          <note>
            2000/01:560 av Henrik S Järrel (m) till justitieminister Thomas
            Bodström
          </note>
          <note>
            Ouppklarade brott
          </note>
          <note>
            2000/01:561 av Henrik S Järrel (m) till justitieminister Thomas
            Bodström
          </note>
          <note>
            Utredning om ändring i atomansvarighetslagen
          </note>
          <note>
            2000/01:562 av Henrik S Järrel (m) till justitieminister Thomas
            Bodström
          </note>
          <note>
            Ränteskruvning
          </note>
          <note>
            2000/01:563 av Elizabeth Nyström (m) till justitieminister Thomas
            Bodström
          </note>
          <note>
            Ordningen inom kriminalvården
          </note>
          <note>
            2000/01:564 av Rigmor Stenmark (c) till socialminister Lars Engqvist
          </note>
          <note>
            Riksnormen för socialbidrag
          </note>
          <note>
            2000/01:565 av Johan Pehrson (fp) till näringsminister Björn
            Rosengren
          </note>
          <note>
            Privatresekort hos SJ
          </note>
          <note>
            Frågorna redovisas i bilaga som fogas till riksdagens snabbprotokoll
            onsdagen den 31 januari.
          </note>
          <note>
            16 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 24 januari
          </note>
          <note>
            2000/01:512 av Carl G Nilsson (m) till statsminister
          </note>
          <note>
            Göran Persson
          </note>
          <note>
            Svensk livsmedelproduktion
          </note>
          <note>
            2000/01:516 av Sonja Fransson (s) till jordbruksminister Margareta
            Winberg
          </note>
          <note>
            Alternativ till tobaksodling
          </note>
          <note>
            2000/01:518 av Jeppe Johnsson (m) till jordbruksminister Margareta
            Winberg
          </note>
          <note>
            Djurskyddet inom EU
          </note>
          <note>
            2000/01:523 av Harald Nordlund (fp) till jordbruksminister Margareta
            Winberg
          </note>
          <note>
            Obligatorisk avmaskning av hundar
          </note>
          <note>
            2000/01:525 av Carl G Nilsson (m) till jordbruksminister Margareta
            Winberg
          </note>
          <note>
            Veterinärinspektioner i slakterier
          </note>
          <note>
            2000/01:529 av Birger Schlaug (mp) till jordbruksminister Margareta
            Winberg
          </note>
          <note>
            Öppenhet att granska slakterier
          </note>
          <note>
            2000/01:537 av Inger Lundberg (s) till jordbruksminister Margareta
            Winberg
          </note>
          <note>
            Dvärgbandmask
          </note>
          <note>
            2000/01:538 av Marianne Samuelsson (mp) till statsrådet Maj-Inger
            Klingvall
          </note>
          <note>
            Uranvapen och civilbefolkning
          </note>
          <note>
            2000/01:540 av Lennart Klockare (s) till statsrådet
          </note>
          <note>
            Ingela Thalén
          </note>
          <note>
            Tillämpning av eftergift
          </note>
          <note>
            2000/01:543 av Owe Hellberg (v) till statsrådet
          </note>
          <note>
            Ingela Thalén
          </note>
          <note>
            Eftergift vid återbetalning av bostadsbidrag
          </note>
          <note>
            2000/01:545 av andre vice talman Eva Zetterberg (v)
          </note>
          <note>
            till försvarsminister Björn von Sydow
          </note>
          <note>
            FMV:s upphandlingsrutiner
          </note>
          <note>
            2000/01:548 av Ingegerd Saarinen (mp) till utbildningsminister
            Thomas Östros
          </note>
          <note>
            Alternativ till djurförsök
          </note>
          <note>
            2000/01:549 av Marie Engström (v) till statsrådet
          </note>
          <note>
            Ingegerd Wärnersson
          </note>
          <note>
            Det fysiska aktivitetsåret 2001
          </note>
          <note>
            Svaren redovisas i bilaga som fogas till riksdagens snabbprotokoll
            onsdagen den 31 januari.
          </note>
          <note>
            17 § Kammaren åtskildes kl. 17.27.
          </note>
          <note>
            Förhandlingarna leddes av talmannen från sammanträdets början
            t.o.m. 4 §
          </note>
          <note>
            anf. 51 (delvis), av tredje vice talmannen därefter t.o.m. 9
            § anf. 81
          </note>
          <note>
            (delvis), av talmannen därefter t.o.m. 10 § anf. 120 (delvis),
            av andre vice talmannen därefter till ajourneringen kl. 16.52
            och av tredje vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
