<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200001</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200001</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200001--23</head>
          <docDate when="2000-11-08 00:00:00">2000-11-08 00:00:00</docDate>
        </div>
      </front>
      <body>
        <div>
          <note>
            17.00 - 17.16
          </note>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------
          </note>
          <note>
            1 § Aktuell debatt: Östersjöns tillstånd och framtid
          </note>
          <note type="speaker">
            Anf. 1 GUDRUN LINDVALL (mp):
          </note>
          <note>
            Fru talman! Vi ska tala om Östersjön i dag. Östersjön är ett
            bräckt och bräckligt innanhav, skulle vi kunna säga - ett innanhav
            där egentligen inga arter finns som klarar det bräckta vattnet,
            men där sådana som klarar lite lägre salthalter och sådana som
            klarar lite högre salthalter kan finnas. Om vi jämför kan vi se
            att antalet arter i Stockholms skärgård är ungefär
          </note>
          <note>
            100, medan det är 2 000 på västkusten.
          </note>
          <note>
            Ett av skälen till att vi har begärt denna debatt är det oljeutsläpp
            som skedde för en månad sedan och som visar på att oljeproblemet
            fortfarande existerar i
          </note>
          <note>
            Östersjön och är mycket relevant. Helcom räknar med mellan 600
            och 700 oljeutsläpp per år. De flesta ser vi inte. De sker till
            havs. Vi kan se att transporterna av inte bara olja utan även
            andra kemikalier ökar i Östersjön.
          </note>
          <note>
            Av 9 miljoner fåglar som övervintrar i södra Östersjön tror man
            att så mycket som 10 %, alltså
          </note>
          <note>
            900 000, dör oljedöden varje år. Detta är naturligtvis en ekologisk
            katastrof som vi måste förhindra.
          </note>
          <note>
            Oljan är också giftig och dödar många andra organismer. Vi kan
            se att varken fisket på torsk, strömming eller skarvsill längre
            är ekologiskt långsiktigt hållbart. Vi överfiskar. Vi kan se att
            kadmiumhalten ökat så mycket som tre gånger i strömming sedan
            början på 80-talet. Vi kan se att salthalten i Östersjön minskar,
            att övergödningen inte har hejdats, att vi behöver reducera kvävetillförseln
            med 65 % och fosfortillförseln med 80 % och att detta leder till
            döda bottnar. En tredjedel av Östersjöns bottnar är nu döda.
          </note>
          <note>
            I Stockholms skärgård är det 80 %.
          </note>
          <note>
            Det finns alltså många skäl att diskutera Östersjön här i dag.
            Kort sagt kan vi säga att Östersjön är ett hav i kris. Alla fina
            ord har inte hjälpt, utan nu måste det komma till åtgärder.
          </note>
          <note>
            Men det finns också positiva saker. Forskarna säger att det numera
            finns stor kunskap om hur Östersjöns ekosystem fungerar och vad
            som krävs för att minska människans påverkan på dess miljö. Men
            finns den politiska viljan att återskapa det näringsfattiga och
            giftfria hav vi en gång hade? Hoppas att denna debatt ger svaren.
          </note>
          <note>
            Anf. 2 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag besökte i slutet av augusti månad samtliga mina
            tre kolleger i de baltiska länderna. Vi talade naturligtvis väldigt
            mycket om Östersjön och oljefrågan, men också om utsläppen av
            närsalter. Jag avslutade besöket med ett midnattsbad i Pärnu i
            Estland. Med den svaga månens blänk i vattenytan i mörkret kände
            jag hur sommarens värme fortfarande fanns kvar i vattnet. Jag
            upplevde ganska starkt hur
          </note>
          <note>
            Östersjön, i stället för att vara ett hav som har delat människor,
            nu är ett hav som förenar människor på båda sidor. Jag upplevde
            också väldigt starkt behovet av att, nu när järnridån är riven,
            ta krafttag för att rädda miljön i detta bräckliga och vackra
            europeiska innanhav, som är så känsligt för miljöpåverkan.
          </note>
          <note>
            Jag instämmer i Gudrun Lindvalls beskrivning av de problem vi
            står inför. Vi har övergödning som fortsätter, trots minskningar
            av utsläppen av såväl kväve som fosfor både från avlopp och från
            jordbruk.
          </note>
          <note>
            Problemet i dag är inte bara bestående av övergödningen, utan
            också av minskad tillförsel av syrerikt och salt vatten under
            de senaste åren. Det påminner oss också om att klimatfrågan även
            här kommer att spela en viktig roll. Ökad nederbörd innebär sötare
            vatten i Östersjön. Klimatförändringar kommer också att påverka
            det mycket känsliga tilloppet av saltvatten genom Öresund och
            Bälten.
          </note>
          <note>
            Det har kommit larmrapporter om bottendöden och miljögifter.
            Vi har fortfarande höga halter av långlivade miljögifter, och
            det finns fortfarande halter av gifter som vi har förbjudit och
            tagit ur bruk för flera decennier sedan.
          </note>
          <note>
            Vad gäller oljeutsläppen hade vi en ökning mellan
          </note>
          <note>
            1990 och 1995 och såvitt man kan bedöma en viss minskning därefter,
            men det är fortfarande självklart alltför stora och alltför många
            oljeutsläpp. Det är klart att detta problem symboliseras allra
            bäst av fåglarnas utsatthet. Runt Gotland har vi ungefär 90 %
            av Nordeuropas totala bestånd av alfåglar, som varje vinter utsätts
            för oljeutsläppen.
          </note>
          <note>
            Låt mig använda resten av min tid i denna inledning till att
            redovisa mitt och regeringens handlingsprogram för att komma åt
            dessa problem.
          </note>
          <note>
            För det första har vi när det gäller luftnedfall av övergödande
            ämnen en bra internationell grund att stå på dels genom det s.k.
            Göteborgsprotokollet, som innebär att samtliga europeiska länder
            kommer att minska utsläppen av kväve väsentligen under de närmaste
            åren, dels genom det s.k. takdirekivet inom
          </note>
          <note>
            EU, som innebär motsvarande minskningar och i vissa fall ännu
            större minskningar för EU-länderna.
          </note>
          <note>
            Miljömålskommittén föreslog för det andra minskning av ammoniakutsläppen.
            Det förslaget håller vi nu på att bearbeta för att kunna lägga
            fram en proposition om någon månad till riksdagen.
          </note>
          <note>
            För det tredje arbetar vi i Östersjösamarbetet med gemensamma
            åtgärder som ytterligare kommer att minska utsläppen från alla
            länder - utsläpp från jordbruk, från industri och från avlopp.
            Vi driver från svensk sida ett åtgärdsarbete som är inriktat mot
            regionalt utarbetade mål för kväve och fosfor, och det innebär
            krav på minskning i vissa kustområden med mer än 50 %.
          </note>
          <note>
            Vi stöder för det fjärde Östersjöländernas inträde i
          </note>
          <note>
            EU, och det kommer att leda till ytterligare utsläppsminskningar
            när dessa länder anpassar sig till EU:s ganska tuffa miljölagstiftning.
          </note>
          <note>
            Vad gäller utsläpp till vatten är den femte åtgärden att fullfölja
            arbetet med lokala investeringsprojekt. Låt mig ta ett exempel.
            I Roxen, Glan och Bråviken finns det ett gemensamt projekt som
            innebär att man anlägger våtmarker och gradvis genomför miljöplaner
            vid jordbruksföretag och därmed minskar utflödena av kväve och
            fosfor via Bråviken till Östersjön. Det är ett gemensamt projekt
            med Linköpings,
          </note>
          <note>
            Mjölby, Motala, Boxholms och Finspångs kommuner. Det är ett i
            raden av projekt som vi kan stödja genom det statliga stödet till
            lokala investeringsprogram. Det finns motsvarande projekt i Kävlingeån,
          </note>
          <note>
            Saxån och Braån. Det finns flera exempel också från västkusten.
          </note>
          <note>
            För det sjätte föreslår Miljömålskommittén att utsläppen ska
            minska med 25 % jämfört med 1995 till år 2010. Också det diskuterar
            vi, och vi ska naturligtvis försöka se om vi kan skärpa målsättningen
            ytterligare.
          </note>
          <note>
            För det sjunde arbetar vi med att genomföra det nya ramdirektivet
            för vatten, där vi förbinder oss att uppnå vissa miljökvalitetsmål
            för grundvatten, sjöar och vattendrag samt kustvatten. Det här
            kommer att på ett mycket systematiskt och genomarbetat sätt påverka
            kvaliteten i vattnet också i Östersjön.
          </note>
          <note>
            Jag går över till oljeutsläppen och kommer till min åttonde punkt
            på mitt program. HELCOM håller på att genomföra det som kallas
            för Östersjöstrategin, som innebär ett regelsystem där man har
            obligatorisk avlämning av avfall i hamn och ett speciellt system
            som innebär att fartygen inte behöver betala avgifter för att
            bli av med sitt avfall. Det bör rimligen innebära minskade risker
            för framtida oljeavfall, även om vi inte helt kommer att lösa
            problemen på det här sättet.
          </note>
          <note>
            Vi har fått bra förslag från Sven-Erik Alhem när han utredde
            oljeutsläppsproblemen. Det innebär ett förenklat och utvidgat
            straffrättsligt ansvar, något som vi verkligen har saknat, och
            effektivare utredningsförfarande. Därmed kan olagliga utsläpp
            från identifierade fartyg leda till någon form av åtgärd mot förorenaren.
            Det här kommer att innebära betydligt större möjligheter för oss
            att komma åt de skurkar som fortsätter att släppa ut olja i Östersjön.
          </note>
          <note>
            I de fall lagföring inte kan ske i Sverige är det viktigt att
            Sverige gör allt som är möjligt för att flaggstaten, dvs. den
            stat där fartyget är registrerat, kommer att vidta åtgärder. Jag
            kommer att ta flera kontakter, och jag har haft flera kontakter,
            för att skärpa uppmärksamheten från olika länder på detta problem.
          </note>
          <note>
            Nästa punkt handlar om att vi också måste få en striktare och
            bättre s.k. hamnstatskontroll. I Sverige betyder den att det som
            man kan benämna som likkistor, undermåliga fartyg, får nyttjandeförbud
            och därmed håller sig borta från svenska hamnar. Den kontrollen
            måste förbättras och bli strängare i hela
          </note>
          <note>
            Östersjöområdet.
          </note>
          <note>
            Jag har träffat min ryske kollega, som dessutom är näringsresursminister,
            Boris Yatskevitch, och har diskuterat de miljöhot som de olagliga
            oljeutsläppen i
          </note>
          <note>
            Östersjön utgör med honom. Bakgrunden är att oljetrafiken över
            Östersjön har fördubblats under de tio år som har gått sedan järnridån
            revs. Därvid har man också tagit fartyg i bruk som egentligen
            inte skulle frakta olja i Östersjön och inte heller någon annanstans.
            Jag har följt upp det samtalet med ett brev till honom där jag
            har uttryckt min oro för den ökade miljöpåfrestningen, som en
            ny oljehamn i Östersjön kommer att skapa. Jag har också efterlyst
            hans analyser av miljöeffekterna av den ökade oljetrafiken i
          </note>
          <note>
            Östersjön.
          </note>
          <note>
            Nästa punkt handlar om att jag, vid nästa möte i
          </note>
          <note>
            HELCOM, Helsingforskommissionen, kommer att begära att man tar
            upp en diskussion om att vi inte bara ska fullfölja Östersjöstrategin,
            som vi har utformat den hittills, utan också utarbeta planer för
            att förstärka den ytterligare i framtiden. Vi måste ha kraftiga
            sanktioner, bättre och effektivare övervakning, striktare hamnstatskontroll
            och ökad information till rederierna om Östersjöstrategin och
            om vår syn på oljeutsläppen. Jag kommer också att se till att
          </note>
          <note>
            Sverige spelar en fortsatt aktiv roll inom EU på det här området,
            och inom EU sker det just nu ganska mycket, inte minst till följd
            av den förskräckliga
          </note>
          <note>
            Erika-katastrofen för ett år sedan. Det innebär bl.a. att kommissionen
            har tagit fram ett särskilt paket med åtgärder. Inte minst står
            ett påskyndat införande av dubbelskrov på fartygen i förgrunden.
            Vi får inte glömma att ungefär 70 % av all oljetrafik över Östersjön
            sker i fartyg med enkla skrov. Och man kan säga att varje sådant
            fartyg är ett potentiellt hot om en miljökatastrof för Östersjön.
          </note>
          <note>
            När det gäller gifter handlar min nästa punkt om målet om en
            giftfri miljö i miljömålsarbetet och om de nya riktlinjerna för
            kemikaliepolitiken, som vi nu arbetar med. Både miljömålsarbetet
            och kemikaliearbetet kommer att leda till propositioner inom kort.
          </note>
          <note>
            Båda de områdena kommer att påverka giftutsläpp till
          </note>
          <note>
            Östersjön.
          </note>
          <note>
            Min nästa punkt handlar om kraftiga åtgärder inom ramen för det
            som kallas den nordliga dimensionen inom EU:s arbete. Vi kommer
            som ordförandeland nästa halvår att ha möjligheter att intensifiera
            arbetet ytterligare.
          </note>
          <note type="speaker">
            Anf. 3 GUDRUN LINDVALL (mp):
          </note>
          <note>
            Fru talman! Det gäller, miljöministern, att inte bara ha mål
            utan att också ha åtgärder för att nå målen.
          </note>
          <note>
            Vi kan se att vi hade ett mål om att vi skulle reducera kväveutsläppen
            till Östersjön med 10 % från 1988.
          </note>
          <note>
            Resultatet har blivit noll. Det gäller alltså att ha någonting
            mer i nästa steg än målen.
          </note>
          <note>
            Om vi tittar på oljeutsläppen kan vi se att utredningen Att komma
            åt oljeutsläppen kom i januari
          </note>
          <note>
            1999. Justitieutskottet var mycket skarp i sin kritik över att
            propositionen inte lades fram tidigt, och man skrev att propositionen
            måste komma under 1999.
          </note>
          <note>
            Kommer den 2001, eller när kommer den?
          </note>
          <note>
            Vi kan titta på fåglarna. Det är riktigt, som miljöministern
            säger, att ungefär 90 % av alla alfåglar övervintrar vid Östersjön,
            men många övervintrar vid
          </note>
          <note>
            Hoburgs bank, och vi kan se att där finns Östersjöns
          </note>
          <note>
            E 4. Det finns alltså skäl att försöka ändra rutterna, och det
            finns skäl att försöka skydda Hoburgs bank.
          </note>
          <note>
            Där finns 25 % av alla Europas alfåglar under vintern.
          </note>
          <note>
            Avser ministern att föreslå den typen av skydd för det här området?
          </note>
          <note>
            Sverige har fått dåligt rykte när det gäller fiskepolitiken.
            Det gäller inte bara att Sverige har varit den nation som har
            drivit igenom att man får använda 21
          </note>
          <note>
            km drivgarn i Östersjön. I alla andra hav har man begränsat det
            till 2½ km, därför att man kan se att man får bifångster - det
            får man även i Östersjön - av tumlare och fågel. Sverige har också
            drivit på att vi ska hålla höga kvoter för fisket.
          </note>
          <note>
            Det är dags, vilket även Stefan Edman påpekar, att Sveriges regering
            antar en ny fiskepolitik, en fiskepolitik som gör att vi inte
            längre fiskar icke könsmogen fisk utan fiskar så att bestånden
            kan återhämta sig.
          </note>
          <note>
            För torsk, strömming och skarpsill ser tyvärr situationen mycket
            dyster ut. När det gäller strömming kan vi se att fisken dessutom
            är mager, vilket tyder på att det finns rejäla förändringar i
            ekosystemet som gör att den inte längre hittar föda. Dessutom
            ökar kadmiumhalten inte bara i strömming utan framför allt i abborre
            och mussla. Det är stora ökningar. När det gäller abborrar kan
            vi se att det har varit en ökning med 23 % de senaste fem åren.
            Det måste utredas varför det är så.
          </note>
          <note>
            Det är dags för en ny svensk fiskepolitik. Det är också dags
            att se över om vi verkligen ska ha fiskodlingar i Östersjön, eftersom
            vi vet att fiskodlingar faktiskt förorenar rejält. På fiskets
            område saknas det alltså mycket.
          </note>
          <note>
            Det är riktigt, som miljöministern säger, att vi har en utsötning
            av vattnet i Östersjön. Det kommer säkert att påverka ekosystemet
            rejält. Detta beror bl.a.
          </note>
          <note>
            på att det har kommit in dåligt med saltvatten från havet. Men
            vi kan se att övergödningen kanske är ett större problem. Vad
            det här beror på är svårt att avgöra, men övergödning går att
            påverka, eftersom Sverige har en lång kust och det läcker mycket.
            Nästan hela Sverige avvattnas till Östersjön. Det är alldeles
            självklart.
          </note>
          <note>
            Det räcker inte med ett mål på minus 25 %, eftersom man säger
            att vi måste ha minus 65 % av kvävet för att komma till rätta
            med problemen. På det här området krävs helt andra åtgärder än
            dem som miljöministern nu redovisade. Stämmer t.ex. politiken
            att vi ska minska kostnaderna för handelsgödsel i jordbruket när
            vi kan se att det läcker och att nästan hälften av kvävet, ungefär
            45 %, kommer från jordbruket?
          </note>
          <note>
            Algblomningen ökar i Östersjön. Det påverkar också Östersjön
            rejält. Vi kan se att det kommer nya arter, men de gamla arterna
            blir också giftigare. Det finns alltså alla skäl i världen att
            se över hur politiken förs.
          </note>
          <note>
            Det finns dock någonting positivt. Vi kan se att antalet havsörnsungar
            ökar. Det är ungefär 200 per år nu jämfört med 10 ungar i början
            av 70-talet. Det beror framför allt på att många frivilliga krafter
            har sett till att avgifta havsörnen under vintern genom att lägga
            ut giftfri föda, så att den inte äter av Östersjöfisken. Det här
            visar också att naturen kan återhämta sig om naturen ges en chans,
            men i dag ges inte naturen den chansen.
          </note>
          <note>
            Det räcker inte med mål. Det måste till åtgärder och ibland tuffa
            åtgärder. Ibland behövs åtgärder som innebär att man kommer i
            konflikt med andra intressegrupper. Man måste bestämma sig, miljöministern,
            för vad som är viktigt. Ska vi överlämna Östersjön i balans eller
            är det viktigare att särintressena just nu får tjäna pengar? Det
            är ofta det som det handlar om.
          </note>
          <note>
            Det finns alltså alla skäl i världen att driva en offensiv politik.
            Sverige har en mycket lång kustlinje, och även om vi bara är en
            tiondel av de 80 miljoner som bor runt Östersjön släpper svenskarna
            per capita ut mycket. Det gör att vi har ett speciellt ansvar.
          </note>
          <note>
            Vi har andra problem som också måste lösas. Hur kommer det sig
            att vi inte kommer till rätta med M 74
          </note>
          <note>
            hos lax? Hur kommer det sig att sälarna, som i och för sig har
            ökat i antal till nästan 10 000, fortfarande uppvisar så mycket
            skador? Ungefär hälften av sälhonorna har livmoderstumörer. Vi
            kan se att sälarna numera dör av tarmsår som de normalt ska klara
            av.
          </note>
          <note>
            Deras immunförsvar är uppenbarligen försvagat. Det kommer nya
            gifter som t.ex. flamskyddsmedel i plast.
          </note>
          <note>
            Vi får nya förkortningar - PBDE är en sådan, BCPS
          </note>
          <note>
            är en annan. Det här är nya organiska kemikalier som blir kvar
            i Östersjöbäckenet, som inte kommer härifrån. Det påverkar toppkonsumenterna
            - säl, tumlare och örn - men också människan. När ska vi få ett
            så rent hav att vi kan äta fisken utan att behöva vara oroliga?
          </note>
          <note>
            Nej, miljöministern, de förslag vi hörde handlade mest om mål.
            Nu väntar vi i nästa omgång på åtgärderna.
          </note>
          <note>
            Anf. 4 CATHARINA ELMSÄTER-
          </note>
          <note type="speaker">
            SVÄRD (m):
          </note>
          <note>
            Fru talman! Östersjön sammanbinder ett stort antal länder med
            varierande bakgrund när det gäller såväl politisk som ekonomisk
            inställning och med skiftande erfarenheter i t.ex. miljöfrågor.
            Östersjöns överlevnad är därför beroende och påverkad av hur länderna
            ikring i framtiden kommer att samarbeta.
          </note>
          <note>
            Östersjöns tillstånd har vi bl.a. hört ministern berätta om,
            så jag behöver inte upprepa det. Vad som dock är ganska uppenbart
            är att Östersjöns miljöproblem inte enbart är ett svenskt problem
            utan en angelägenhet för hela norra Europa.
          </note>
          <note>
            Sverige står för ungefär 12 % av utsläppen av kväve i Östersjön,
            vilket kan jämföras med Polen som står för 27 %. Även om vi i
            Sverige måste fortsätta att minska våra utsläpp är det angeläget
            med ett fortsatt internationellt samarbete. De mest kostnadseffektiva
            åtgärderna för att minska kvävebelastningen på Östersjön är satsningar
            på förbättrad kväverening från kommunala avloppsverk och minskade
            kväveutsläpp från jordbrukssektorn, framför allt i de Östersjöländer
            som ännu inte är medlemmar i EU. Det är där vi bör göra våra miljöinvesteringar
            i första hand.
          </note>
          <note>
            Östersjön är ur ett oljeutsläppsperspektiv mycket känslig. Det
            har vi också hört i dag. Ändå vet vi att det dagligen förekommer
            oljeutsläpp i Östersjön.
          </note>
          <note>
            Inom ramen för Helsingforskommissionen har Östersjöländerna kommit
            överens om en gemensam strategi för att minska utsläppen av bl.a.
            olja. Den här Östersjöstrategin antogs 1996 och trädde i kraft
            den 1
          </note>
          <note>
            juli i år.
          </note>
          <note>
            Trots att Sverige har varit drivande i den här frågan väldigt
            länge har vi ännu inte uppfyllt alla delar av överenskommelsen.
            Trots påpekanden från såväl
          </note>
          <note>
            Sjöfartsverket som Naturvårdsverket om att tillsynen av hamnarna
            som ska ta emot avfallet måste förbättras är det inte mycket som
            har hänt. Enligt Östersjöstrategin ska en myndighet ha huvudansvaret
            för tillsynen av mottagningsanläggningarna i hamnarna.
          </note>
          <note>
            Sjöfartsverket har även uppvaktat regeringen om att få ett utökat
            sektorsansvar för att förbättra tillsynen.
          </note>
          <note>
            Då undrar jag: När, ministern, kommer ett besked om detta?
          </note>
          <note>
            Eftersom det inte har skett några oljeutsläpp i
          </note>
          <note>
            Östersjön på grund av direkta olyckor får vi faktiskt anta att
            det är med ren avsikt man har släppt ut oljan.
          </note>
          <note>
            Med en handling måste ansvar följa, och den som bryter mot lagar
            och överenskommelser måste naturligtvis kunna ställas till svars
            och inför rätta. För två år sedan presenterades Oljeutsläppsutredningens
            betänkande Att komma åt oljeutsläppen. Redan då diskuterades ansvarsfrågan.
            Jag upprepar därför den fråga som också Gudrun ställde: När, ministern,
            kommer propositionen med förslag om att vi ska kunna ställa fartygskaptener
            inför rätta? Det kan väl inte vara så att ordförandeskapet nästa
            år ska få försena detta, alltmedan fartygen rensar sina tankar
            i
          </note>
          <note>
            Östersjön.
          </note>
          <note>
            Övergödningen, som i huvudsak beror på en för hög kvävebelastning,
            ger upphov till flera negativa effekter. För att vi ska komma
            till rätta med övergödningen måste åtgärderna kunna anpassas efter
            varje avrinningsområdes speciella karaktär.
          </note>
          <note>
            Vi vet att jordbruket står för ungefär 45 % av kväveutsläppet
            i Östersjön och att det svenska jordbrukets andel är på 5-6 %.
            Vad som är intressant i sammanhanget är att vi i dag har samma
            utlakning av kväve i kilo per hektar och belastning i ton som
            för
          </note>
          <note>
            150 år sedan. Då hade man betydligt fler kvävefällor som fångade
            upp kvävet innan det kom ut till Östersjön. Sedan har staten under
            hundra år bidragit med miljarder för att torrlägga våtmarker och
            sjöar och göra dessa till odlingsmarker. Nu har vi i stället det
            omvända: att ge bidrag för att återställa våtmarker.
          </note>
          <note>
            Även om det är viktigt att komma åt källan är ändå olika typer
            av kvävefällor i syfte att öka naturens egen förmåga att bromsa
            näringsläckage nödvändiga.
          </note>
          <note>
            Mycket av våra kunskaper inom jordbruket, såväl det ekologiska
            som det konventionella, är till stor nytta för länderna på andra
            sidan Östersjön. När det gäller naturgödsel, som står för ett
            högt ammoniakutsläpp, krävs kunskap om användning. För gödsling
            med handelsgödsel finns det i dag kunskap som måste spridas, t.ex.
            att rätt giva på varje kvadratmeter kan ges med hjälp av en GPS
            på traktorn. Vi får inte komma på efterkälken när det gäller forskning
            och utveckling - för inte kan väl ministern vilja att det svenska
            jordbruket ska behöva försvinna för att vi därmed ska klara ett
            minskat kväveutsläpp i Östersjön.
          </note>
          <note>
            Något som också har förbryllat, och som även
          </note>
          <note>
            Gudrun Lindvall tog upp, är att vi på senare tid har sett en
            ökad förekomst av kadmium i fisk. Det här skulle kunna bero på
            att försurningen gör att naturligt kadmium frigörs från mineraler
            för att sedan föras ut i
          </note>
          <note>
            Östersjön. Därför undrar jag om ministern har för avsikt att
            efterforska om denna teori stämmer och om det i så fall kan bli
            aktuellt att införa skogskalkning.
          </note>
          <note>
            Fru talman! Östersjön är ett hav i obalans. Även om effekterna
            av det vi gör i dag syns först efter många år är vårt handlande
            ändå viktigt. Forskning och utveckling är viktiga förutsättningar
            för att hålla balans och att kunna sätta in rätt åtgärder, liksom
            ett aktivt internationellt samarbete. Det vi skulle kunna göra
            i Sverige direkt i dag, och här vilar ett stort ansvar på ministern
            och regeringen, är att se till att redan beslutade och överenskomna
            regler genomförs och infrias även i Sverige.
          </note>
          <note type="speaker">
            Anf. 5 KJELL-ERIK KARLSSON (v):
          </note>
          <note>
            Fru talman! Östersjön är världens största bräckvattenområde.
            Östersjön är ett känsligt vatten. Ofta uppstår det syrebrist.
            Där det på 60- och 70-talet fanns friska bottnar kan man i dag
            finna död botten.
          </note>
          <note>
            Övergödning är ofta en orsak till bottendöden, men det är bara
            en av dem. Totalt tar Östersjön årligen via åar och älvar emot
            åtskilliga hundra tusen ton kväve från omgivande landområden.
            Cirka en tredjedel av
          </note>
          <note>
            Östersjöns bottenyta är död. I de djupare delarna söder om Ålands
            hav är det syrebrist. I Östersjön har syrebristen även fått kännbara
            konsekvenser för fisket. Bottenvattnets syrgashalt har områdesvis
            blivit så låg att nästan allt högre liv har slagits ut. Syrgasen
            har förbrukats och ersatts av giftigt svavelväte. Varken Sverige
            eller de andra länderna kring Östersjön har ens kommit i närheten
            av de mål som man satt upp för minskning av kvävet ut till Östersjön.
            Nu behövs det starkare grepp för att ta hand om näringsläckaget
            från jordbruk, avlopp och trafik, inte bara deklarationer.
          </note>
          <note>
            Vissa fiskarter, t.ex. Östersjötorsken, riskerar att helt dö
            ut av kombinationen överfiske och föroreningar, främst av övergödning
            genom kväve och fosfor. Grundområden är mycket viktiga uppväxtområden
            för bl.a. torsk, flatfisk, ål och havsöring. Det sker ett omfattande
            nätfiske på grundområdena. I
          </note>
          <note>
            näten dör och skadas massor av fisk som inte håller minimimåtten.
            Det är dags att nu förbjuda allmänt nätfiske inom grundområden
            ut till tre meters djup, inte minst för den vilda laxstammens
            överlevnads skull. Det är viktigt att en kartläggning sker av
            grundbottnar samt att grundbottnarna skyddas genom utvidgning
            av strandskyddet ut i vattnet.
          </note>
          <note>
            Som jag sade är Östersjötorsken akut hotad. Det behövs både långsiktiga
            och kortsiktiga åtgärder för att nå målet att få en sådan storlek
            och ålderssammansättning att reproduktionen kan upprätthållas
            med någorlunda marginal. Minimimåttet för Östersjötorsken måste
            därför höjas ytterligare. Då hinner den växa ett år till, vilket
            ger en betydligt större produktion av yngel. Det behövs verkligen.
          </note>
          <note>
            På land avsätter vi mark för nationalparker och naturreservat.
            Självklart borde vi göra detsamma i vår marina miljö, inte minst
            för att skydda lek- och uppväxtområden för en rad fiskarter och
            andra arter som vi har i Östersjön. Vi behöver även större orörda
            s.k.
          </note>
          <note>
            referensområden ute i Östersjön, områden som behöver vara orörda
            för forskningsändamål. Jag skulle vilja fråga: Är miljöministern
            beredd att inrätta sådana områden?
          </note>
          <note>
            Det är på sin plats att regeringen tar än större initiativ för
            att fullfölja genomförandet av de 21 marina områden som 1980 prioriterades,
            men varav endast ett fåtal hittills har genomförts under de 20
            år som har gått. Är ministern beredd att sätta press på länsstyrelserna
            i dessa frågor? Detta är viktigt om begreppet
          </note>
          <note>
            Hela Sverige ska leva även ska gälla fiskelägen och skärgårdar.
            Det är fråga om både naturens och bygdens överlevnad.
          </note>
          <note>
            Det påstås att gråsälarna i Östersjön har blivit för många. Men
            jag tycker att det är för tidigt att uttrycka det på det sättet.
            Gråsälen i Östersjön lider av tarmsår förorsakade av parasiter,
            tarmsår som många sälar dör av och som troligen uppstår på grund
            av att de har ett försvagat immunsystem. Sälar kontrollerade utanför
          </note>
          <note>
            England som har samma parasit i tarmarna klarar sig tack vare
            att de har ett starkare immunförsvar.
          </note>
          <note>
            Vilka kemikalier eller vad övrigt som ligger bakom försvagningen
            av immunförsvaret har vi inte svaret på än. Men lokalt har man
            tidigare sett att missbildningar och andra skador förekommit hos
            fisk och bottenfauna utanför massaindustrin, i synnerhet där man
            blekt massan med klor. Blekerierna släppte förr ut massor av klorerat
            organiskt material som bl.a.
          </note>
          <note>
            innehöll dioxiner.
          </note>
          <note>
            Nu använder man väteperoxid och perättiksyra och i samband med
            dem komplexbildare för att lösa ut metaller ur fibrerna. Många
            är nu oroliga för att dessa s.k. komplexbildare påverkar och förflyttar
            tungmetaller ur de gamla sedimenten utanför fabrikerna. Det finns
            en risk att man går in i en återvändsgränd igen.
          </note>
          <note>
            Nu ser vi också bromerade flamskyddsmedel där vi inte borde hitta
            dem. Men vi ser även annat, t.ex.
          </note>
          <note>
            triclosan, ett bakteriedödande ämne som nu blandas in i kläder
            och hygienprodukter. Det är ett ämne som på 70-talet avvecklades
            från användning på sjukhus, eftersom miljöriskerna ansågs för
            stora. Hur länge anser ni att vi ska fortsätta att släppa ut sådana
            långlivade ämnen i naturen?
          </note>
          <note>
            Till oljeutsläppen återkommer jag.
          </note>
          <note type="speaker">
            Anf. 6 CAROLINE HAGSTRÖM (kd):
          </note>
          <note>
            Fru talman! Från kristdemokraternas sida välkomnar vi denna debatt
            om tillståndet i Östersjön. Vi har från vår sida i många år försökt
            väcka opinion och få regeringen och riksdagsmajoriteten att fatta
            handfasta beslut för att stoppa förgiftningen och nedsmutsningen
            av vårt innanhav, ett innanhav som alltmer liknar ett oljetråg.
            Enligt en färsk rapport från
          </note>
          <note>
            Naturvårdsverket är var tionde fågel i Östersjön nu drabbad av
            oljeskador. Tänk er det! Var tionde fågel har oljeskador. Detta
            samtidigt som vi år efter år påtalat det helt orimliga i att oljeutsläppen
            inte förhindrats eller när de inträffar inte beivras.
          </note>
          <note>
            Vi har under årens lopp från kristdemokraternas sida krävt insatser
            på flera områden vad gäller förödelsen av Östersjön, men vad jag
            först vill koncentrera mig på är oljeutsläppen, som år efter år
            fått fortsätta utan att det politiska systemet reagerat. Och det
            är särskilt intressant att notera att efter över två år då
          </note>
          <note>
            Miljöpartiet ingått i regeringsunderlaget har fortfarande inget
            konkret hänt vad gäller just oljeutsläppen.
          </note>
          <note>
            I december 1997 gjorde riksdagen ett tillkännagivande med krav
            på att effektivisera det rättsliga förfarandet när det gäller
            att beivra oljeutsläpp i Östersjön.
          </note>
          <note>
            Nyligen ställde jag en fråga till regeringen om varför ingenting
            händer och fick beskedet att ärendet fortfarande bereds.
          </note>
          <note>
            Vi kristdemokrater har länge krävt byggande av oljemottagningsanläggningar
            på andra sidan Östersjön. Att stärka Kustbevakningens och åklagarmyndighetens
            möjligheter att upptäcka och lagföra miljöbrottslingar på Östersjön
            är andra krav som negligerats. Alltmedan nedsmutsningen fortsatt
            i oförminskad omfattning.
          </note>
          <note>
            Jag måste i detta sammanhang vända mig till
          </note>
          <note>
            Miljöpartiet. När ni nu begärt denna debatt, kan ni tala om varför
            ni stöder att denna regering får bedriva saktfärdighetens och
            oförmågans miljöpolitik? Varför har ni ingenting gjort eller krävt
            i alla regeringsförhandlingar som ni deltar i för att värna Östersjön?
          </note>
          <note>
            Eller om ni nu har krävt någonting, varför har ingenting hänt?
            Det skulle vara intressant att få en redovisning. Sitter man vid
            makten krävs också att man kan redovisa att man har uträttat någonting.
            Kan ni det?
          </note>
          <note>
            Förutom oljeutsläppen utgör bottendöden ett allvarligt problem
            för Östersjön. Orenat avloppsvatten fortsätter att välla ut från
            många av storstäderna på andra sidan Östersjön. Våra insatser
            för att bistå med uppbyggnaden av reningsverk har varit otillräckliga,
            och vi klarar faktiskt inte att rena allt vårt eget avloppsvatten
            på ett helt tillfredsställande sätt. Det finns mycket att göra.
          </note>
          <note>
            Vidare har vi fortfarande luftutsläpp och utsläpp av närsalter,
            där vi inte förmått få en tillräcklig reducering. Den ökade förbränningen
            av fossilbränslen som en följd av stängningen av Barsebäcksreaktorn
            leder också till ökat svavelnedfall och givetvis också en accelererad
            växthuseffekt. Bromerade flamskyddsmedel är en relativt ny företeelse
            och effekterna av dem kan komma att liknas vid effekterna av
          </note>
          <note>
            PCB-utsläpp. I stället för att se att vi håller på att komma
            till rätta med problemen ser vi nya mörka moln över Östersjön.
            Så kan det inte fortsätta.
          </note>
          <note>
            Jag vill därför avsluta med att ställa en fråga till miljöministern:
            Kan miljöministern tänka sig att kalla till särskilda rundabordsförhandlingar
            med alla riksdagens partier för att få enighet och uppslutning
            bakom ett massivt åtgärdsprogram som berör alla de företeelser
            som i dag leder till att Östersjön går mot sotdöden? Då menar
            jag verkligen snabbförhandlingar och snabba beslut. Underlagen
            finns sedan länge.
          </note>
          <note>
            Jag tror att svenska folket nu kräver handling i detta konkreta
            och synliga område - Östersjön.
          </note>
          <note type="speaker">
            Anf. 7 ESKIL ERLANDSSON (c):
          </note>
          <note>
            Fru talman! Östersjön är en stor resurs ur bl.a.
          </note>
          <note>
            miljö- och rekreationssynpunkt, men också som område för många
            människors utkomst, bl.a. turist- och fiskenäringarna. Detta faktum,
            som jag talat om tidigare, råder det inget som helst tvivel om.
          </note>
          <note>
            Östersjöns tillstånd är ämnet för dagens debatt, och det är ingen
            ny fråga. Tvärtom har den här frågan levt mycket länge. Då kan
            man lite uppgivet fråga sig: Om nu frågan varit aktuell så länge,
            varför har ingenting hänt?
          </note>
          <note>
            Det finns inget enkelt svar på den frågan. Det finns heller inga
            enkla lösningar, och det finns inte en enda lösning. Då skulle
            ju Östersjön ha varit ett välmående hav.
          </note>
          <note>
            De rapporter om Östersjöns tillstånd som vi har mottagit den
            senaste tiden är alarmerande och måste tas på allvar, precis som
            rapporterna dessförinnan.
          </note>
          <note>
            Jag anser att den politiska viljan att gå från ord till handling
            tyvärr många gånger saknas i den här församlingen, liksom i många
            andra länders politiska församlingar.
          </note>
          <note>
            Östersjön har ett utsatt läge. Havet är i stort sett avgränsat
            från världshavet, vilket gör att gifter ansamlas utan att spridas
            och spädas, samtidigt som genomströmningen av vatten är låg.
          </note>
          <note>
            Östersjön har på grund av sitt läge en hög naturlig syrebrist.
            Den naturliga syrebristen gör havet extra känsligt för mänsklig
            påverkan. Därtill är Östersjön ett bräckvattenhav. I bräckvatten
            är organismer naturligt stressade, vilket gör att vi måste vara
            extra vaksamma. I detta läge hanterar vi människor Östersjön enligt
            mitt tycke på ett mycket oförsiktigt sätt.
          </note>
          <note>
            Mänskligheten håller på att ta död på Östersjön. Den utvecklingen
            måste stoppas.
          </note>
          <note>
            I dagsläget är cirka en tredjedel av Östersjöns bottenyta död.
            Det är inte längre bara de djupaste delarna av Östersjön som har
            döda bottnar. Bottendöden sträcker sig långt in i bl.a. Stockholms
            skärgård.
          </note>
          <note>
            Dessa signaler borde vara en väckarklocka för de allra flesta.
            Läget är akut.
          </note>
          <note>
            Fru talman! Samarbete mellan länderna kring
          </note>
          <note>
            Östersjön är en absolut förutsättning för att behålla ett levande
            innanhav - som Östersjön är. Samarbetet kring dessa frågor runt
            Östersjön är inte något nytt.
          </note>
          <note>
            Vi har t.ex. just hört miljöministern räkna upp en rad olika
            projekt för samarbete länder och organisationer emellan kring
            Östersjön.
          </note>
          <note>
            Med resultat i hand kan då konstateras att de samarbetsprojekt
            som finns inte har löst problemen med
          </note>
          <note>
            Östersjöns tillstånd - i alla fall inte än. Detta är en tydlig
            signal från oss om att samarbetet kring Östersjön måste intensifieras.
            De baltiska staterna, Ryssland och Polen måste få hjälp både från
            Sverige och övriga delar av EU. Miljöstödet måste öka. Det offentliga
            måste knyta allianser med företag och organisationer för att på
            allvar ta tag i problemen. Regeringen måste lyfta upp denna fråga
            på en högre och bättre nivå på den politiska dagordningen, både
            i samarbetet med andra länder kring Östersjön men också inom den
            europeiska unionen.
          </note>
          <note>
            Centerpartiet vill att en nordisk miljöunion skapas för att de
            nordiska länderna ska kunna gå före resten av EU på miljöområdet.
            Ett utökat samarbete i den tilltänkta nordiska miljöunionen med
            de baltiska staterna, Ryssland, Polen och Tyskland, skulle kunna
            vara mycket fruktbart för att minska utsläppen från bl.a. trafiken
            som just nu är en stor bov i dramat när det gäller tillståndet
            i Östersjön.
          </note>
          <note>
            Låt mig när jag är inne på trafik- och transportsystemen peka
            på det orimliga i att regeringen och samarbetetspartierna, Vänstern
            och Miljöpartiet, tydligen vill belägga biobränsle med energiskatt
            från
          </note>
          <note>
            2004. Skrivningen om skatt på biobränsle på s. 35 i årets finansplan,
            som alla tre partierna tycks stå bakom, är direkt olycklig. Målsättningen
            är att skapa ett grönt transportsystem.
          </note>
          <note>
            Centerpartiet vill ha skattebefrielse på biobränslen, vilket
            gör de miljömässigt bättre alternativen till fossila bränslen
            konkurrenskraftiga. Att ta tag i trafikproblemen är en avgörande
            komponent för att hejda övergödningen av Östersjön.
          </note>
          <note>
            Låt mig också säga att för att minska läckaget av näringsämnen
            från jordbruket har och kan ett samarbete i en nordisk miljöunion
            spela en viktig roll.
          </note>
          <note>
            Den s.k. Östersjöstrategin är ett steg på vägen mot att skydda
            Östersjön mot olika utsläpp. Det är dock ej ett tillräckligt steg.
            Två mycket centrala punkter finns i vår motion med anledning av
            regeringens senaste proposition i frågan. Vi pekar från Centerpartiets
            håll på att straffen för dem som begår miljöbrott till havs måste
            skärpas. Vidare påpekar vi vikten av att Kustbevakningen får tillräckliga
            resurser för att övervaka
          </note>
          <note>
            Östersjön och på så sätt stävja miljöbrott innan de begås och
            för att kunna spåra dem som begår miljöbrott.
          </note>
          <note>
            Fru talman! Det är dags att gå från ord till handling. Vi måste
            alla dra vårt strå till stacken för att rädda Östersjön!
          </note>
          <note type="speaker">
            Anf. 8 HARALD NORDLUND (fp):
          </note>
          <note>
            Fru talman! Jag vill först rikta ett tack till Miljöpartiet för
            att ni har tagit initiativ till debatten. Det är en viktig debatt.
            Hoten mot Östersjön är fortfarande stora. Vi tycks också vara
            överens om att det krävs kraftfulla åtgärder för att mildra hoten,
            för att förhindra att Östersjön blir ett dött hav.
          </note>
          <note>
            Visst har många viktiga steg tagits i Östersjöstaterna för att
            minska utsläppen av föroreningar. Bl.a.
          </note>
          <note>
            har halterna av en del farliga miljögifter som t.ex.
          </note>
          <note>
            PCB och DDT minskat. Men man får inte negligera riskerna. Några
            av de hotade arterna, havsörn och gråsäl, har lyckats bygga upp
            stabila stammar. Men många svåra och stora problem återstår att
            lösa.
          </note>
          <note>
            Vi är 85 miljoner människor som bor kring Östersjön. Samtidigt
            som de omvälvande förändringarna i
          </note>
          <note>
            Östeuropa ger möjlighet att förbättra miljösituationen, skapas
            nya miljöproblem i de växande ekonomiernas kölvatten. Några av
            de mest akuta och allvarliga problemen - algblomning, miljögifter
            och övergödning - visar att balansen är rubbad. Utsläppen från
            jordbruk och industrier är lika höga i dag som för tio år sedan.
            Om vi ska kunna rädda Östersjön måste jordbruket minska sina utsläpp.
          </note>
          <note>
            Den gemensamma jordbrukspolitiken inom EU -
          </note>
          <note>
            CAP - har inte tagit tillräcklig hänsyn till miljön. En felaktig
            användning av växtnäring och bekämpningsmedel har skapat problem.
            Bidragssystemet måste därför ändras, och nya regler måste utformas
            så att vi får förutsättningar för en hållbar resursanvändning
            och ett mer miljövänligt europeiskt jordbruk.
          </note>
          <note>
            Det finns inom EU allmänna miljömål som omfattar också jordbruket.
            Men vi tycker att det är olyckligt att några separata miljömål
            för CAP inte har arbetats fram från kommissionen. Åtgärderna för
            att minimera jordbrukets miljöbelastning är otillräckliga.
          </note>
          <note>
            Därför måste Sverige inom EU verka för att separata miljömål
            för jordbruket skapas. När det gäller miljömålen är det, enligt
            miljögarantin, möjligt för varje nation att ha strängare miljökrav
            än EU:s lägsta nivå.
          </note>
          <note>
            Omläggningen av jordbruksstöden inom EU måste påskyndas.
          </note>
          <note>
            Vi har tagit upp frågan om sjöfarten i en särskild motion. Det
            är glädjande att konstatera att vi här tycks få ett brett stöd
            för kraven i vår motion. När det gäller sjöfarten anser vi att
            initiativ måste tas inom ramen för Östersjösamarbetet för att
            åstadkomma hårdare krav på sjöfarten. Ett absolut krav måste vara
            att ett fartyg inte tillåts lämna hamn innan rengöring har genomförts.
            Nuvarande Östersjösamarbete handlar för mycket om formerna för
            samarbete och för lite om konkreta åtgärder.
          </note>
          <note>
            Visst pågår glädjande projekt - inte minst genom miljöorganisationerna
            - för att minska utsläppen och för att bevara den biologiska mångfalden.
            Det är något som vi inom Folkpartiet starkt välkomnar. Det långsiktiga
            arbetet för att förbättra Östersjöregionen måste ha som syfte
            att förbättra naturmiljön, kulturmiljön och de sociala förhållandena
            runt Östersjön.
          </note>
          <note>
            Sekretariatet för Östersjörådet ska koordinera och initiera insatser
            för att uppfylla Agenda 21.
          </note>
          <note>
            För att på bästa sätt kunna intensifiera arbetet kring Östersjön
            anser vi att det lokala samarbetet mellan vänorter måste stärkas.
            De svenska insatser som görs i dag handlar om kunskapsöverföring
            och samarbete mellan lokala parter och svenska organisationer
            och institutioner. Det handlar om investeringar i bl.a. avloppsanläggningar.
            Helsingforskonventionen, HELCOM, om skydd för havsmiljön i Östersjöregionen
            tillkom 1974. En del förbättringar har skett, inte minst i Sverige
            och Finland.
          </note>
          <note>
            Från Sveriges sida görs för närvarande - och planeras också -
            en hel del insatser. Bl.a. ingår Naturskyddsföreningen i ett nätverk
            av 24 olika miljöorganisationer i alla Östersjöstater. Man arbetar
            för att förbättra miljön genom påverkan av makthavare, information,
            miljöutbildningar och konkreta samarbetsprojekt.
          </note>
          <note>
            En av Sveriges största insatser för att sprida kunskaper är att
            samordna Östersjöuniversitetet, som är ett nätverk för drygt 160
            universitet och högskolor runt Östersjön. Östersjöuniversitetet
            är beroende av finansiellt stöd från andra källor än den akademiska
            världen, och dess största finansiär tänker upphöra med stödet
            av verksamheten.
          </note>
          <note>
            Fru talman! Jag återkommer till ett par ytterligare åtgärder
            som jag ser som nödvändiga för att stärka
          </note>
          <note>
            Östersjösamarbetet.
          </note>
          <note>
            Anf. 9 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag är lite förvånad över delar av den debatt som
            vi har haft. Jag kände mig riktigt stolt i morse när jag kunde
            redovisa ett stort antal konkreta åtgärder. Sedan har jag fått
            höra från flera olika talare att det bara var mål. Det var inga
            åtgärder alls. Jag får väl läsa igenom protokollet från den här
            debatten och se vad jag verkligen sade. Jag kan uppmana er att
            göra sammaledes. Jag tror att ni kommer att se att det var mer
            konkret substans än vad det kanske genomsnittligt är från den
            här talarstolen.
          </note>
          <note>
            Eskil Erlandsson frågar varför inget har hänt. I
          </note>
          <note>
            nästa andedrag sade han att miljöministern kunde peka på en rad
            olika projekt. Precis: Det handlar om en rad olika projekt för
            att klara de olika problem som
          </note>
          <note>
            Östersjön är drabbad av.
          </note>
          <note>
            Caroline Hagström pekade på att det inte gjordes någonting när
            det gäller utsläpp på andra sidan Östersjön. Det anknyter väldigt
            bra till det här med projekt.
          </note>
          <note>
            Sverige har bidragit till en mängd olika projekt för att öka
            reningen av avloppsvatten på andra sidan Östersjön. I avloppsreningsverket
            i Hapsalo i Estland är det fosfor minus 88 %, kväve minus 20 %
            och syretärande ämnen minus 82 %. I Riga är det fosfor minus
          </note>
          <note>
            81 %, syretärande ämnen minus 64 %, kväve minus
          </note>
          <note>
            9 %. Det är också Liepãja i Lettland, Daugavpils i
          </note>
          <note>
            Lettland och Kaunas i Litauen. Vi håller på och jobbar med stora
            ambitioner för att nu hjälpa till att lösa det återstående stora
            problemet, nämligen S:t Petersburgs avloppssituation.
          </note>
          <note>
            Caroline Hagström sade också att vi nu har en mängd oljeutsläpp
            utan att det politiska systemet reagerar. Det tycker jag är ett
            lite märkligt uttalande med tanke på det jag sade inledningsvis.
            Jag tror att den enskilda fråga som jag har arbetat mest med under
            mina två år som miljöminister är just oljeutsläppsfrågan. Detta
            är ett hot mot den biologiska mångfalden i Östersjön. Det är ett
            stort hot mot fåglarna. Det är dessutom en upprörande utmaning
            av rättsmedvetandet i våra länder att man fortsätter med den här
            smutsiga hanteringen.
          </note>
          <note>
            Vi har byggt upp Östersjöstrategin. Vi har mottagningsanläggningar
            runtom hela Östersjön. Vi inför det speciella avgiftssystemet.
            Vi har tagit fram förslag för betydligt skärpt lagstiftning genom
            Sven-Erik
          </note>
          <note>
            Alhems utredning. Den kommer i en proposition till våren. Orsaken
            till att den inte har kommit tidigare är att det är komplicerad
            juridik. Man har varit tvungen att komplettera utredningen, och
            den kompletteringen har man bedömt det som nödvändigt att remissbehandla.
            Det har gjort att det tagit lite längre tid. Fördelen är att det
            kommer att bli mycket hög kvalitet på utredningen. Det här kommer
            att bli ett bra instrument för att klara de stora återstående
            problemen.
          </note>
          <note>
            Kjell-Erik Karlsson - nu får jag hoppa lite grann -
          </note>
          <note>
            tog upp det här med marina områden. Det är sant att det arbetet
            har gått långsamt. Det har berott på att vi inte bara har slagit
            olika intressenter i skallen med skarpa förslag eller beslut från
            regering eller länsstyrelse. Vi har försökt åstadkomma det nödvändiga
            skyddet genom dialog. Det har gått ganska bra. Vi befinner oss
            nu väldigt nära en situation där vi t.ex.
          </note>
          <note>
            kan rädda Kosterrännan, som kanske är det mest unika svenska
            undervattensområde vi har.
          </note>
          <note>
            Kjell-Erik Karlsson nämnde inte att när det var tal om att bilda
            ett marint reservat i Kungsbackafjorden efter ett förslag från
            länsstyrelsen fällde den borgerliga majoriteten detta förslag
            med stöd av Vänsterpartiet. Det gällde alltså Kungsbackafjorden.
            Det kanske är en liten tanke som Kjell-Erik Karlsson skulle begrunda
            i den fortsatta debatten.
          </note>
          <note type="speaker">
            Anf. 10 GUDRUN LINDVALL (mp):
          </note>
          <note>
            Fru talman! Det finns en sak som är mycket bra med den här debatten.
            Äntligen får vi säga hur det är.
          </note>
          <note>
            Det har nämligen varit så under många år att det viktigaste har
            varit att säga att det händer så hemskt mycket på miljöområdet
            och att låtsas som att vi alla är så sams. Men nu får vi säga
            som det är, att miljön faktiskt fortfarande påverkas negativt
            av människan och att det går åt fel håll.
          </note>
          <note>
            Jag hade en mängd förslag som jag inte fick några synpunkter
            på från miljöministern. Jag ska upprepa en del. Det är bra att
            vi nu börjar få mottagningsanläggningar i hamnar. Men det krävs
            också att det kontrolleras att fartyg som lämnar hamnarna verkligen
            har lämnat oljespill osv. Kommer de reglerna?
          </note>
          <note>
            Kommer miljöministern att driva på så att vi får dubbla skrov?
            Det är bra att straffbestämmelserna äntligen skärps. Jag vet att
            det finns många åklagare som i dag säger att de nu får börja agera
            själva, för de menar att de har väntat för länge på skärpta straffbestämmelser.
          </note>
          <note>
            Får vi ett skydd av Hoburgs bank för att rädda många av de flyttfåglar
            som övervintrar här? Kommer miljöministern att jobba för att ändra
            de rutter som i dag går just genom de områden där fåglarna övervintrar?
          </note>
          <note>
            Kommer vi att få en ny fiskepolitik? Är det verkligen rimligt
            att 75 % av det fiske som bedrivs i Östersjön gäller foderfiske,
            att vi fiskar icke könsmogen fisk i små storlekar och att vi har
            ett fiske på torsk, skarpsill och strömming som inte är ekologiskt
            hållbart? Får vi en sådan ny fiskepolitik?
          </note>
          <note>
            Kommer Sverige att börja driva att vi ska förbjuda
          </note>
          <note>
            21 kilometer långa drivgarn i Östersjön och i stället gå ned
            till två och en halv kilometer eftersom det faktiskt är så att
            det finns arter även i Östersjön som hotas av långa drivgarn,
            t.ex. tumlare och sillgrisslor?
          </note>
          <note>
            Där har bestånden också minskat, och vi kan se att många dör
            i långa nät.
          </note>
          <note>
            Kommer vi att få ett skydd av de grunda bottnarna? När syrgashalten
            börjar minska på grunda bottnar kan det börja stå riktigt illa
            till i ett ekosystem, för det är där barnkamrarna finns. Där finns
            många arter som behövs för livet runtomkring. Kommer miljöministern
            att börja driva på för att vi faktiskt får de marina reservat,
            t.ex. runt Askö, som behövs för att kunna garantera att vi kan
            ha kvar orörda områden?
          </note>
          <note>
            Det kanske är dags, miljöministern, att börja titta på dagvattenhantering
            i Sverige. Man menar att även om det sker många utsläpp till havs
            kommer ungefär
          </note>
          <note>
            90 % av all olja från land via dagvatten. Är det dags att se
            över hur vi hanterar dagvatten? Är det kanske dags att se till
            att vi får rening av allt dagvatten innan det går ut i Östersjön?
          </note>
          <note>
            Kommer vi att få en ny jordbrukspolitik som ser till att vi minskar
            utsläppen av insatsmedel? Är det verkligen rimligt att minska
            kostnaderna för bekämpningsmedel och handelsgödsel när vi kan
            se att det läcker? En forskare visade nyligen att ett av skälen
            till algblomningen kanske är vissa bekämpningsmedel som i mycket
            låga doser påverkar ekosystemet så dramatiskt att vissa arter
            av alg blommar. Det kanske är dags att se över vilka kemikalier
            vi har.
          </note>
          <note>
            Är det verkligen så att regeringen anser att ett av problemen
            är att vi har för mycket skarv och säl och att vi måste införa
            jakt? Nu har vi stått här och diskuterat i någon timme om hur
            allvarlig situationen är i Östersjön, hur allvarlig situationen
            är bl.a. för säl, där vi kan se ett minskat immunförsvar. Det
            visar att vi fortfarande har kemikalier i Östersjön som gör att
            även toppkonsumenterna befinner sig i en mycket prekär situation.
            Är det här verkligen en politik som går ihop?
          </note>
          <note>
            Till Caroline Hagström vill jag säga att Miljöpartiet än så länge
            inte har suttit i en regering. Jag är övertygad om att den dag
            vi får en regeringspost, en miljöministerpost, så händer det något.
            Alla andra partier här i riksdagen har suttit i regeringar och
            har haft större möjligheter än vad vi har haft. Vi samarbetar
            med regeringen. Vi trycker på. Det här är ett sätt. Än så länge
            skriver vi inte propositionerna. Den dag vi gör det lovar jag
            att det kommer att hända mer.
          </note>
          <note>
            Anf. 11 CATHARINA ELMSÄTER-
          </note>
          <note type="speaker">
            SVÄRD (m):
          </note>
          <note>
            Fru talman! Miljöministern inledde med att i övergripande ordalag
            redovisa ett handlingsprogram i punktform. Det föranledde mig
            att ställa tre frågor, vilka jag inte fick svar på under ministerns
            inlägg. En fråga fick jag förvisso nästan svar på. Det gällde
            frågan om förslaget om att man ska kunna ställa fartygskaptener
            till svars och inför rätta när de har gjort utsläpp. När ministern
            säger att detta förslag ska komma under våren, ska jag då tolka
            ministern så att det kommer att läggas fram en proposition under
            det första halvåret när vi också har ordförandeskapet inom EU?
            Det har ju tagit två år, och jag får då tro på ministerns ord
            varför det har dröjt så pass länge. Vi har under den här tiden
            inte direkt överösts med propositioner om miljöfrågor.
          </note>
          <note>
            När det gäller tillsynen av hamnarna undrar jag om ministern
            kan ge något besked. Skulle Sjöfartsverket kunna vara en myndighet
            som har huvudansvaret för att sköta tillsynen, så att fartyg inte
            lämnar hamnarna utan att tömt sina tankar och så att hamnarnas
            anläggningar också fungerar? Är det ett besked som har getts,
            eller när kommer ett besked att ges om vilken myndighet som har
            huvudansvaret?
          </note>
          <note>
            När det gäller kadmiumfrågan undrar jag: Kommer ministern att
            undersöka orsaken till att kadmiumhalten ökar trots att användningen
            av kadmium har minskat kraftigt? Kommer ministern att undersöka
            om det t.ex. beror på försurning och om det i så fall blir aktuellt
            med skogskalkning?
          </note>
          <note>
            Avslutningsvis vill jag återigen säga att ett EU-
          </note>
          <note>
            samarbete är oerhört viktigt för miljön i allmänhet och för Östersjön
            i synnerhet. Och våra moderata EU-
          </note>
          <note>
            parlamentariker har länge drivit frågan om att man ska kunna
            destinera miljöstöd till Östersjön. Jag tror att det är där som
            vi ska göra de mesta insatserna för
          </note>
          <note>
            Sveriges del och då även på andra sidan Östersjön.
          </note>
          <note type="speaker">
            Anf. 12 KJELL-ERIK KARLSSON (v):
          </note>
          <note>
            Fru talman! Jag skulle angående marina reservat i
          </note>
          <note>
            Kungsbacka vilja säga till miljöministern att Vänsterpartiet
            i Halland är för marina reservat. Men tyvärr följde inte vår representant
            vad vi i länet ansåg. Därför blev resultatet som det blev.
          </note>
          <note>
            Vi arbetar vidare och hoppas att överklagningen ger resultat,
            så att det blir en förändring, att det blir ett reservat i Kungsbacka,
            och inte bara i Kungsbacka utan även på de andra 20 områden som
            prioriterades
          </note>
          <note>
            1980 eller på andra områden som behöver det. Man behöver gå fortare
            fram på detta område. Vissa länsstyrelser jobbar bra med det.
            Vissa länsstyrelser är trögare. Det är en fråga om prioriteringar.
            Man behöver prioritera marina skyddsområden.
          </note>
          <note>
            Vi har sett uppgifter om att kustbevakningen under 1999 registrerade
            224 s.k. illegala oljeutsläpp i
          </note>
          <note>
            Östersjöns svenska ansvarszon. Då kan man undra:
          </note>
          <note>
            Finns det legala utsläpp? Jag antar att sådana inte finns. Men
            av de upptäckta oljeutsläppen bekämpades endast ca 10 %, antagligen
            därför att de andra var så små att man ansåg att det inte var
            lönsamt eller att det var omöjligt. Eftersom de flesta utsläpp
            troligtvis är avsiktliga är det viktigt att man upprättar något
            slags märkning och härledning av oljan och att man vidtar stora
            åtgärder även mot de diffusa utsläppen som kommer från land i
            form av oljekolväten. De är faktiskt större än utsläppen från
            fartygens tankrengöringar och haverier och även medvetna utsläpp
            från fartygstrafiken.
          </note>
          <note>
            Det gäller också att vi undersöker och gör något åt de s.k. flodbåtar
            som går med olja i Östersjön från den ryska sidan.
          </note>
          <note type="speaker">
            Anf. 13 CAROLINE HAGSTRÖM (kd):
          </note>
          <note>
            Fru talman! Den här debatten har präglats mest av problembeskrivningar
            och, som någon sade tidigare, tal om målsättningar. Jag tycker
            dock att vi borde kunna enas om att här faktiskt gå från ord till
            handling.
          </note>
          <note>
            När det gäller just oljeutsläppen har det faktiskt, ministern,
            dröjt ganska lång tid. Det är nästan två år sedan utredningen
            presenterades. Det är en utredning på över 600 sidor med många
            konkreta och bra förslag på hur man ska komma till rätta med problemen.
          </note>
          <note>
            Måhända att det är komplicerat att få ihop någonting, men det
            är ju bra att vi fick ett besked på den punkten, att det kommer
            att läggas fram en proposition på våren år 2001.
          </note>
          <note>
            Jag fick dock inte svar på min fråga till miljöministern om han
            kan tänka sig att kalla till särskilda rundabordsförhandlingar
            med alla partier för att kunna gå från just ord till handling.
            Det skulle vara bra med ett sådant besked.
          </note>
          <note>
            Gudrun Lindvall påstår att Miljöpartiet inte sitter i regeringen
            och inte kan påverka. Nej, det är möjligt.
          </note>
          <note>
            Men jag tror att Miljöpartiet faktiskt måste vänja sig vid att
            ta ansvar för att just ingenting händer. Miljöpartiet finns ju
            de facto med i regeringsunderlaget och kan väl faktiskt påverka.
          </note>
          <note type="speaker">
            Anf. 14 ESKIL ERLANDSSON (c):
          </note>
          <note>
            Fru talman! Att vi står här i Sveriges riksdag och debatterar
            Östersjöns tillstånd är i sig ett misslyckande, ett misslyckande
            i den bemärkelsen att det ju borde vara självklart för oss alla
            att vi genom åren skulle ha skyddat Östersjön och visat respekt
            för naturen och vårt ekosystem. I slutändan är det handling och
            inte vackra ord i den här kammaren som kommer att rädda Östersjön,
            eftersom det behövs insatser nu. Därav mina frågor till miljöministern:
          </note>
          <note>
            Är miljöministern beredd att intensifiera det samarbete som i
            sig finns kring länderna runt Östersjön?
          </note>
          <note>
            Det är ett samarbete som är bra men som behöver intensifieras
            för att vi ska uppnå resultat.
          </note>
          <note>
            Är miljöministern beredd att ta initiativ för att bilda en nordisk
            miljöunion, så att vi i de nordiska länderna kan gå före inom
            Europeiska unionen och på så sätt dra med oss de andra länderna
            runt Östersjön?
          </note>
          <note>
            Är miljöministern beredd att öka insatserna för att få fram bättre
            och större resurser till miljöstöd?
          </note>
          <note>
            Är miljöministern beredd att ta tillbaka de resonemang som finns
            på s. 35 i årets finansplan om att skattebelägga biobränslen?
            Biobränslen är alternativ till de fossila bränslen som i sig hjälper
            till att övergöda Östersjön.
          </note>
          <note>
            Är miljöministern beredd att på ett bättre sätt se till att straffbelägga
            de miljöbrott som sker på havet?
          </note>
          <note>
            Är miljöministern slutligen beredd att se till att kustbevakningen
            får de resurser som man behöver för att kunna se till att de saker
            som i dag inträffar på bl.a. Östersjön inte kommer att inträffa
            i framtiden?
          </note>
          <note type="speaker">
            Anf. 15 HARALD NORDLUND (fp):
          </note>
          <note>
            Fru talman! Den här debatten tycker jag har visat att det ändå
            finns skillnader mellan partierna när det gäller frågorna om att
            verkligen göra någonting åt de problem som vi diskuterar.
          </note>
          <note>
            Högerpartierna har här i talarstolen visserligen talat om oljeutsläppen.
            Men när det gäller t.ex.
          </note>
          <note>
            läckage från jordbruket är det i första hand andra länder som
            ska göra någonting.
          </note>
          <note>
            Jag tycker inte heller att det är korrekt att från talarstolen
            säga att ingenting händer. Det händer mycket. Men mer måste självklart
            hända.
          </note>
          <note>
            Några frågor som jag skulle vilja att miljöministern kommenterar
            är följande:
          </note>
          <note>
            Ska Sverige fortsätta att ta ett ansvar för att administrera
            Östersjöuniversitetet?
          </note>
          <note>
            Ska vi fortsätta att vara pådrivande för att verkligen göra EU
            till världens bästa miljöorganisation?
          </note>
          <note>
            Där kommer frågan om östutvidgningen in. Den är oerhört viktig
            för att vi ska komma åt dessa problem.
          </note>
          <note>
            EU måste göra mer för kärnsäkerheten i öst. Där kan vi vara pådrivande.
            Marina reservat har nämnts från talarstolen. Är vi beredda att
            verka för att tillskapa sådana?
          </note>
          <note>
            Kraftfullare åtgärder för att förändra jordbrukspolitiken måste
            till.
          </note>
          <note>
            Vi måste se till att Östersjösamarbetet verkligen börjar handla
            om åtgärder och inte om formerna för samarbetet. Är vi beredda
            att föra upp Östersjöfrågan högt på den politiska dagordningen
            under Sveriges ordförandeskap i EU? Gör EU till världens bästa
            miljöorganisation!
          </note>
          <note>
            Detta var åtta ytterligare åtgärder som jag tycker måste läggas
            till miljöministerns 15 punkter.
          </note>
          <note>
            Anf. 16 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag har fått i stort sett 30 frågor under denna replikrunda.
            Jag är ledsen, men jag har inte en chans i världen att besvara
            dem alla, särskilt som jag har besvarat merparten av dem redan
            i mitt inledningsanförande.
          </note>
          <note>
            Till Gudrun Lindvall vill jag säga att vi driver frågan om övervakning.
            Som jag nämnde tidigare driver jag också frågan om dubbla skrov,
            inte minst inom
          </note>
          <note>
            EU-samarbetet.
          </note>
          <note>
            Jag talar inte om Hoburgs bank, men jag har lagt ned ganska mycket
            tid och ansträngningar på att undersöka vilka möjligheter det
            finns för att åstadkomma det skydd för detta känsliga område som
            Gudrun
          </note>
          <note>
            Lindvall och jag är överens om bör till. Men jag har inte kunnat
            komma fram, och det hänger ihop med att det här är internationell
            lagstiftning som gäller. Vi arbetar aktivt inom IMO för att påverka
            den lagstiftningen, men det går väldigt trögt. Tyvärr har jag
            inte lyckats att hitta en lösning på det här angelägna problemet,
            men jag fortsätter att arbeta aktivt med det.
          </note>
          <note>
            När det gäller grunda bottnar tycker jag att vi ska ha ett skydd.
            Det finns flera olika förslag framtagna genom Miljövårdsberedningen
            och av min myndighet
          </note>
          <note>
            Naturvårdsverket som vi nu ska arbeta med. Det är konkreta och
            bra förslag som fokuserar på ett angeläget problem och som hänger
            ihop med hela det biologiska livet i det känsliga ekosystem som
            Östersjön utgör.
          </note>
          <note>
            I dag kan jag däremot inte lämna konkreta besked om vad det blir.
            Jag antar att Gudrun Lindvall vill ha ett ord med i laget för
            att bestämma hur vi ska utforma en politik på grundval av de förslag
            som nu finns.
          </note>
          <note>
            Vi stöder hanteringen av dagvatten genom ganska många lokala
            investeringsprojekt. Jag tycker att det är en viktig angelägenhet.
            Jag tror att erfarenheterna av dessa projekt också kan leda fram
            till en generell politik för hantering av dagvatten.
          </note>
          <note>
            Jag tycker att det är en rimlig idé att Sjöfartsverket tar ansvar
            - jag tror att det var Caroline Hagström som tog upp den frågan
            - för oljestationerna. Jag ska höra med Näringsdepartementet vad
            det är som gör att den här frågan inte har fått sin lösning.
          </note>
          <note>
            Jag är inte särskilt trakterad av den idé som fördes fram om
            att vi ska ha rundabordssamtal för att sluta prata och börja handla.
            Hela min vardag är fullständigt upptagen från morgon till kväll
            med att just handla i enlighet med alla de konkreta redogörelser
            som jag har lämnat. Att då sätta sig ned och börja prata tycker
            jag vore att vända på den kutting som
          </note>
          <note>
            Eskil Erlandsson och jag är överens om. Det är klart att vi ska
            fortsätta att handla och jag kommer att fortsätta att vara högeligen
            aktiv, inte minst när det gäller
          </note>
          <note>
            Östersjöfrågorna.
          </note>
          <note>
            Angående ett intensifierat samarbete i Norden har vi samarbete
            på flera olika plan. Vi har det i HEL-
          </note>
          <note>
            COM och i Agenda 21-samarbetet. Vi har ett mycket intensivt samarbete
            inom Nordiska rådet med nära kontakter med länderna på andra sidan
            Östersjön. Jag tror inte att vi behöver ett ytterligare samarbetsorgan.
          </note>
          <note>
            Vi behöver snarare mer av samordning och mer av fokusering på
            de tunga och viktiga frågorna. Jag redovisade i mitt anförande
            ett antal sådana initiativ som jag vill ta inklusive att vi nu
            när vi har genomfört
          </note>
          <note>
            Östersjöstrategin för oljehantering måste gå vidare och skärpa
            våra åtgärder ytterligare framöver.
          </note>
          <note>
            Jag instämmer i alla Harald Nordlunds slutsatser.
          </note>
          <note>
            Jag tror nog att man kan säga att EU redan är världens bästa
            miljöorganisation, men EU kan bli mycket bättre. Därför är det
            särskilt glädjande att miljön har fått ett så framträdande plats
            på EU:s dagordning när
          </note>
          <note>
            Sverige övertar ordförandeskapet vid årsskiftet.
          </note>
          <note type="speaker">
            Anf. 17 GUDRUN LINDVALL (mp):
          </note>
          <note>
            Fru talman! Den här debatten visar med all önskvärd tydlighet
            att vi måste knyta ihop politiken. Vi måste knyta ihop miljöpolitiken
            med trafikpolitiken, med jordbruket, med fisket, med kemikalier,
            med klimatförändringarna och med den politiska politiken.
          </note>
          <note>
            Jag kan notera att miljöministern inte svarade på några frågor
            som handlade om jordbruk och fiske.
          </note>
          <note>
            Det är ett dilemma att ministrarna inom regeringen är så noga
            med att hålla på sina respektive revir.
          </note>
          <note>
            Vi har diskuterat Östersjön här, men vi kunde lika gärna ha valt
            ett annat ekosystem. Faktum är att utvecklingen ser negativ ut
            för många av de svenska ekosystemen. Det är bra att vi får den
            här typen av debatt så att vi visar att miljöfrågorna är precis
            lika aktuella nu som de har varit tidigare. Allt tal om förbättringar
            har visat sig inte hålla. Det är det som sker som är det viktiga,
            och där går det tyvärr åt fel håll.
          </note>
          <note>
            Vi från Miljöpartiet anser att det är dags att knyta ihop politiken.
            Min blygsamhet förbjuder mig att tala om vilka framgångar som
            vi har nått tillsammans med regeringen, Caroline Hagström, men
            jag lovar att återkomma till det i budgetdebatten. Ett exempel
            är att en kristdemokrat som numera har lämnat riksdagen frågade
            mig: Vad ska man föreslå nu, ni gör ju allt? Men vi gör inte alls
            allt. Det finns mycket kvar, och jag lovar att komma med flera
            tips till kristdemokraterna.
          </note>
          <note>
            Jag vill avsluta med att säga att låt oss hoppas att man i den
            rapport om Östersjön som avlämnas varje år kommer med positiva
            signaler, inte med signaler om att halten av miljögifter ökar,
            att utfiskningen ökar, att de ekologiska systemen hotas. I denna
            penninghysteriska tid är det inte bara en bra börs som vi ska
            lämna över till framtiden, utan det är framför allt en bra miljö.
            Det är genom att överlämna en bra miljö som framtidens generationer
            har möjlighet att klara ett gott liv på jorden. Låt oss inte glömma
            det. Det viktigaste är de stora framtidsfrågorna, inte pengarna.
          </note>
          <note>
            Anf. 18 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag är mycket orolig, Gudrun Lindvall, för situationen
            i Östersjön när det gäller utfiskning. Jag har den bestämda uppfattningen
            att vi mer måste se på Östersjöns biologiska liv, Östersjön som
            ekosystem som talar om med vårt lite speciella innespråk. Det
            gäller alltså att se på sambandet mellan olika djur och olika
            växter, att se på villkoren för att skapa balans i samlivet mellan
            olika växter och fiskar.
          </note>
          <note>
            Det faktum att jag har blivit speciellt oroad för tillståndet
            under de senaste månaderna gjorde att jag inbjöd de ledande forskarna
            när det gäller det biologiska tillståndet i både Östersjön och
            västerhavet till ett seminarium för tre fyra veckor sedan. Vi
            hade en grundlig genomgång av hur situationen ser ut.
          </note>
          <note>
            För att göra en enkel sammanfattning befinner sig det biologiska
            livet i Östersjön i en kris. Det är en kris inte minst för fiskebeståndet
            och framför allt när det gäller torskbeståndets tillbakagång,
            och problemet är detsamma i västerhavet. Orsaken till att denna
            hearing anordnades var att jag ville bilda en egen starkare grund
            för mina fortsatta diskussioner med mina kolleger i regeringen.
          </note>
          <note>
            Gudrun Lindvall sade i ett tidigare inlägg att vi har sett många
            exempel på att naturen kan återhämta sig, och det är förvisso
            sant och det ska vi vara väldigt tacksamma för med tanke på hur
            vi har hanterat naturen. Men det finns ett väldigt varnande exempel
            från den kanadensiska östkusten när det gäller just torsken. Utfiskningen
            av torsk ledde till mycket små bestånd och mycket små torskar.
          </note>
          <note>
            Nu har man inte fiskat där på 20 år. Men torskbeståndet har fortfarande
            inte återhämtat sig i dessa områden som en gång i tiden var de
            rikaste torskvatten som jordklotet hade att uppvisa. Vi får verkligen
            se till att den utvecklingen inte upprepas i Östersjön eller längs
            västkusten.
          </note>
          <note>
            Slutligen: Tack för den här debatten. Jag tycker att det är viktigt
            att diskutera dessa stora, tunga och avgörande miljöfrågor. Jag
            ser fram emot framtida debatter av det här slaget. Jag, som gammal
            göteborgare och bohuslänning, skulle naturligtvis uppskatta om
            vi någon gång också kunde ha en debatt om västerhavet, som ju
            också har problem även om de inte är exakt likadana som Östersjöns.
          </note>
          <note>
            Överläggningen var härmed avslutad.
          </note>
          <note>
            2 § Anmälan om inkomna faktapromemorior om förslag från Europeiska
            kommissionen
          </note>
          <note>
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <note>
            2000/01:27 Meddelande från kommissionen till rådet,
          </note>
          <note>
            Europaparlamentet och EKSG:s rådgivande kommitté, Ekonomiska
            och sociala kommittén och Regionkommittén om EKSG-fördragets utgång:
            Finansiell verksamhet efter 2002
          </note>
          <note>
            KOM (2000) 518 till näringsutskottet
          </note>
          <note>
            2000/01:28 Meddelande från kommissionen om den strukturerade
            dialogen efter EKSG-fördragets utgång KOM (2000) 508 till näringsutskottet
          </note>
          <note>
            2000/01:29 Förslag till rådets förordning om vissa koncessioner
            i form av gemenskapstullkvoter för vissa jordbruksprodukter och
            om anpassning, som en autonom övergångsåtgärd, av vissa jordbrukskoncessioner
            enligt Europaavtalet med republiken
          </note>
          <note>
            Slovenien KOM (2000) 528 till miljö- och jordbruksutskottet
          </note>
          <note>
            2000/01:30 Förslag till rådets förordning om att bemyndiga kommissionen
            att tillåta Finland att bevilja stöd för vissa kvantiteter av
            utsäde av foderväxter samt, Kommissionens rapport till rådet om
            utfallet av de finska stöden för vissa kvantiteter utsäde och
            vissa kvantiteter spannmålsutsäde
          </note>
          <note>
            KOM (2000) 540, KOM (2000) 541 till miljö- och jordbruksutskottet
          </note>
          <note>
            2000/01:31 Förslag till rådets förordning om ändring av förordning
            (EEG) nr 1907/90 om vissa handelsnormer för ägg KOM (2000) 522
            till miljö- och jordbruksutskottet
          </note>
          <note>
            2000/01:32 Förslag till Europaparlamentets och rådets förordning
            om djurhälsovillkor som skall tilllämpas vid förflyttningar av
            sällskapsdjur utan kommersiellt syfte 11596/00 LIMITE AGRILEG
          </note>
          <note>
            COD till miljö- och jordbruksutskottet
          </note>
          <note>
            2000/01:33 Förslag till rådets direktiv om gemenskapsåtgärder
            för att bekämpa klassisk svinpest
          </note>
          <note>
            11594/00 LIMITE AGRILEG 131 till miljö- och jordbruksutskottet
          </note>
          <note>
            2000/01:34 Förslag till rådets förordning om informationskampanjer
            och säljfrämjande för jordbruksprodukter på den inre marknaden
          </note>
          <note>
            KOM (2000) 538 till miljö- och jordbruksutskottet
          </note>
          <note>
            3 § Anmälan om inkommen uppteckning från
          </note>
          <note>
            EU-nämndssammanträde
          </note>
          <note>
            Talmannen anmälde att uppteckningar från EU-
          </note>
          <note>
            nämndens sammanträde fredagen den 6 oktober inkommit.
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Skrivelse
          </note>
          <note>
            2000/01:37 till skatteutskottet
          </note>
          <note>
            Förslag
          </note>
          <note>
            2000/01:RR8 till trafikutskottet
          </note>
          <note>
            5 § Konkurrenspolitik för förnyelse och mångfald
          </note>
          <note>
            Föredrogs näringsutskottets betänkande 2000/01:NU4
          </note>
          <note>
            Konkurrenspolitik för förnyelse och mångfald (prop.
          </note>
          <note>
            1999/2000:140 och prop. 2000/01:1 delvis).
          </note>
          <note type="speaker">
            Anf. 19 PER WESTERBERG (m):
          </note>
          <note>
            Fru talman! Näringsutskottets betänkande NU4
          </note>
          <note>
            behandlar den särskilda propositionen nr 140 om konkurrenspolitik
            för förnyelse och mångfald samt avsnitt ur budgetpropositionens
            utgiftsområde 24 som gäller näringsliv.
          </note>
          <note>
            Den ekonomiska historien, inte minst den ekonomiska historia
            som behandlar ekonomisk utveckling, är väldigt mycket historien
            om en fungerande konkurrens och en fungerande utveckling i ekonomin.
          </note>
          <note>
            De platser som hade marknader, de platser som hade konkurrenter
            och mångfald var där den ekonomiska utvecklingen kom. De områden
            som hade mera av monopolverksamheter, planhushållning och andra
            begränsningar var de som inte utvecklades särskilt väl, medan
            de moderna konsumentstyrda marknadsekonomierna med en mångfald
            stark konkurrens har visat sig överlägsna att producera god välfärd
            för de många människorna.
          </note>
          <note>
            Den svenska ekonomiska historien skiljer sig inte i förhållande
            till detta, utan den överensstämmer i väldigt stor utsträckning
            med den utveckling som vi har sett i andra delar av världen. Avregleringen,
            avskaffandet av skråväsendet och införandet av frihandeln var
            det som startade en enastående ekonomisk utveckling i Sverige
            från 1870-talet och 50 år framåt
          </note>
          <note>
            - kanske den snabbaste ekonomiska utvecklingen i världen.
          </note>
          <note>
            Vi kan dock säga att vi här i Sverige i dag, vilket detta område
            berör, fortfarande har ganska stora begränsningar i konkurrensen.
            Det finns betydande förbättringar att göra. Det rör inte minst
            den s.k. gemensamma sektorn, eller den offentliga sektorn, där
            det fortfarande finns regleringar, etableringskontroll och etableringshinder
            som bör kunna undanröjas.
          </note>
          <note>
            Skärpt konkurrens och ökad mångfald skulle öka den ekonomiska
            utvecklingen till fördel för det stora flertalet människor.
          </note>
          <note>
            Vi kan inte heller acceptera de många inskränkningarna av väldigt
            mycket av produktion i egen regi som offentlig sektor fortfarande
            genomför. Den delen var ju vanlig även inom privat sektor i historien,
            men det har ju gått mot att de stora företagen i stark konkurrens
            upphandlar nästan varje enskild del som förekommer i deras produkter.
            Det gör att varje enskild del i en produkt måste vara konkurrenskraftig
            för att slutprodukten ska vara fäig på marknaden till ett bra
            pris och därmed till fromma för konsumenterna. Den principen bör
            genomföras inom den offentliga sektorn i betydligt högre grad
            än vad som i dag sker.
          </note>
          <note>
            Samma sak gäller vård, sjukhus, läkemedel, omsorg och skola.
            På vissa områden där har konkurrens släppts fram, men på andra
            områden råder fortfarande monopol. Enligt min och mitt partis
            uppfattning går den politiska uppgiften inom vissa delar där framför
            allt ut på finansiering och kvalitetskontroll av den produktion
            som sker i såväl privat som enskild regi.
          </note>
          <note>
            De aktuella förslagen till direkta förändringar i konkurrenslagen
            är tämligen begränsade. Det finns anledning att erinra om konkurrenslagens
            två huvudrekvisit som är tämligen enkla, nämligen förbudet mot
            missbruk av marknadsdominerande ställning och förbudet mot skadliga
            konkurrensbegränsningar.
          </note>
          <note>
            Vissa förenklingar finns, s.k. gruppundantag, där små företagare
            tillåts att samarbeta och göra konkurrensbegränsningar i och med
            att det anses vara till fromma för konsumenterna.
          </note>
          <note>
            Det finns ytterligare en begränsning, den europeiska konkurrensrätten,
            som till stora delar är identisk med den svenska. Den tillämpas
            på all handel som sker över gränserna och berör mer än ett land.
            Därmed kan det finnas vissa konfliktområden mellan svensk och
            europeisk konkurrensrätt i enskilda fall.
          </note>
          <note>
            Vi moderater har tillsammans med några av våra systerpartier
            skrivit under en reservation när det gäller konkurrensskadeavgift.
            Det är inte så att vi är emot att man ska kunna göra lindringar
            i konkurrensskadeavgiften för företag eller personer som medverkar
            till att komma åt skadliga konkurrensbegränsningar eller missbruk
            av marknadsdominerande ställningar. Vi vill ändå peka på att det
            finns anledning att väl utreda hur detta överensstämmer med svensk
            rättstradition i och med att vi inte i normalfall har arbetat
            med sådana här arbetsmetoder. Men vi är intresserade av att se
            ett konkret förslag för att därmed kunna vara behjälpliga med
            att åstadkomma en skarp och väl fungerande konkurrenslagstiftning
            och därmed kunna få en konkurrenslag som inte bara tillämpas via
            processer utan som framför allt är moraluppbyggande.
          </note>
          <note>
            Det finns även ett förslag om ett s.k. legalundantag. Det gäller
            framför allt den s.k. skogskooperationen, och det har särskilt
            gällt Södra Skogsägarna i tidigare rättsprocesser och behandlingar
            här i riksdagen.
          </note>
          <note>
            Jag vill först notera att Södra Skogsägarna har vunnit processerna
            i domstolar om tillämpningen av konkurrenslagen och att man därmed
            funnit att det var förenligt med konkurrenslagen att ha ett samarbete
            mellan små företagare inom skogsnäringen.
          </note>
          <note>
            Nu har regeringen föreslagit ett legalundantag, att detta samarbete
            ska få förekomma utan att man behöver ha något speciellt undantag,
            utan det ska framgå direkt av lagstiftningen.
          </note>
          <note>
            Vi har bara här pekat på att Södra Skogsägarna och många av skogsägarrörelsens
            företag har verksamheter som är länderöverskridande. Vi tycker
            att regeringen borde ha utrett om detta kan komma att stå i strid
            med EG-rätten. Vi har trots detta ansett att vi bör släppa igenom
            det förslag som regeringen har lagt fram om legalundantag för
            skogskooperationen. Vi motsätter oss därmed inte regeringens förslag,
            även om vi tycker att regeringen borde ha utrett det bättre än
            vad man har gjort, vilket också har påpekats av respektive fackmyndighet.
          </note>
          <note>
            Det finns också ett förslag från regeringen om ett s.k. legalundantag.
            Det innebär att taxiföretag med upp till 30 fordon skulle vara
            undantagna från konkurrenslagstiftningen. Utskottsmajoriteten
            har höjt den siffran till 40 fordon. Vi moderater har i vår reservation
            sagt att det enligt vår uppfattning är fel metod att säga att
            upp till 40 taxibilar kan samverka och att de ska stå utanför
            konkurrenslagens krav på konsumentnytta, nämligen förbudet mot
            skadlig konkurrensbegränsning och missbruk av marknadsdominerande
            ställning. Vi tycker att man mer ska tydliggöra lagens två huvudrekvisit.
          </note>
          <note>
            Kan taxiföretag som samarbetar påvisa att de inte har högre priser
            eller sämre kvalitet ska de också kunna samarbeta. Men har de
            högre priser eller sämre kvalitet och ingen konkurrens får de
            också finna sig i att de blir fällda enligt konkurrenslagen och
            måste skapa ett mer konkurrensorienterat system.
          </note>
          <note>
            Vi tycker heller inte att det är tillfredsställande om ett antal
            små taxiföretag slår sig samman till ett stort bolag i tron och
            uppfattningen att de därmed ska komma undan konkurrenslagen. Det
            tycker vi inte är ett bra system.
          </note>
          <note>
            Är priset högre eller kvaliteten sämre än i områden där det finns
            konkurrens är detta en form av missbruk av marknadsdominerande
            ställning. Enligt vår uppfattning bör även detta vara i strid
            med konkurrenslagstiftningen, även om det är svårare för tillämpande
            myndighet att kunna driva den typen av mål.
          </note>
          <note>
            Vi vill därmed ha en förtydligande av lagen för att bibehålla
            enkelheten och inte ha särlagstiftningar för en lång rad olika
            branscher. Om vi får för mycket av detta riskerar vi att få en
            otydlig lag som blir svår att tillämpa och dessutom ger olikheter
            i Sverige jämfört med vad som gäller på alleuropeisk nivå.
          </note>
          <note>
            I Sverige har vi haft ett legalundantag som har gällt möjligheten
            att samarbeta för de små företagen i detaljhandeln. Det kom ursprungligen
            till genom
          </note>
          <note>
            ICA. Små ICA-handlare samarbetade och konkurrerade framgångsrikt
            med de stora andra handlarna inom detaljhandeln för livsmedel.
            Det var Hemköp,
          </note>
          <note>
            Dagab och Kooperativa förbundet.
          </note>
          <note>
            Det visade sig snarast att det var ICA som hade de lägsta priserna.
            Vi upplevde då att det var orimligt att förbjuda de små företagen
            att samarbeta för att få låga priser och kunna konkurrera med
            de stora giganterna.
          </note>
          <note>
            Det gällde också ett antal av de andra frivilliga fackhandelskedjorna.
          </note>
          <note>
            Små företagare måste enligt vår uppfattning kunna få samarbeta
            och därmed framgångsrikt konkurrera med de stora integrerade företagen
            och de stora multinationella koncernerna. Vi har av det skälet
            reserverat oss mot borttagande av detta undantag.
          </note>
          <note>
            Lagstiftningen är inte klar på EU-området, och man inte vet hur
            man ska hantera detta område. Sverige har en specifikt unik situation
            med väldigt många glesbygdsbutiker som av naturliga skäl får hög
            marknadsandel. Det finns i praktiken ofta inget alternativ med
            undantag för en enstaka butik.
          </note>
          <note>
            Fru talman! Den konkurrenslagstiftning som leder till många processer
            är inte den bästa, utan det är den som är moralbildande. Det är
            därför som vi vill slå vakt om en enkel och tydlig lagstiftning.
          </note>
          <note>
            De två huvudrekvisiten bör vara vägledande på så många områden
            det huvud taget går. De bör omfatta fler områden. Det gäller även
            den offentliga sektorn.
          </note>
          <note>
            Man bör också förtydliga lagen och starkare betona konsumentintresset.
            Det bör vara vägledande för tillämpningen av de två huvudrekvisiten.
          </note>
          <note>
            Vi moderater står naturligtvis fast vid samtliga de reservationer
            vi har undertecknat. Men vi nöjer oss för enkelhetens skull med
            att yrka bifall till och votera på reservation 1.
          </note>
          <note type="speaker">
            Anf. 20 GÖRAN HÄGGLUND (kd):
          </note>
          <note>
            Fru talman! Vi kristdemokrater står självfallet bakom alla de
            reservationer vi har undertecknat i utskottet i föreliggande betänkande.
            Men för tids vinnande nöjer jag mig med att yrka bifall till reservationerna
            1 och 5.
          </note>
          <note>
            En viktig orsak till att Sverige placerar sig relativt dåligt
            i den s.k. välfärdsligan är vårt höga prisläge i jämförelse med
            andra länder. Det har uppstått till följd av bristande konkurrens,
            delvis omfattande regleringar och att vi har ett väldigt högt
            skattetryck i
          </note>
          <note>
            Sverige. Vi får som enskilda invånare och konsumenter, enkelt
            uttryckt, förhållandevis lite för våra intjänade pengar.
          </note>
          <note>
            I debatten om vår ekonomiska utveckling fokuseras oftast helt
            och hållet intresset på ökningstakten i
          </note>
          <note>
            BNP. Men det är förstås lika viktigt för oss alla vad vi kan
            få ut för de pengar som vi använder både för privat och för offentlig
            konsumtion. Vi kan konstatera att den genomsnittliga prisnivån
            i Sverige för viktiga hushållsprodukter ligger 20-30 % över genomsnittet
            i
          </note>
          <note>
            EU-länderna.
          </note>
          <note>
            Enbart en god BNP-ökning kommer sannolikt inte att leda till
            att Sverige kan stiga särskilt mycket i välståndsligan sett till
            köpkraften. En hel del viktiga avregleringar ligger framför oss.
            En del har redan gjorts i Sverige.
          </note>
          <note>
            Kredit- och valutamarknaden avreglerades i slutet av 80-talet.
            Utländska bankers rätt att etablera sig kom år 1990. Nya telelagen
            som kom år 1993 öppnade många nya möjligheter liksom förändringarna
            inom järnvägstrafiken. Elmarknaden avreglerades i en första etapp
            år 1996 och för de mindre konsumenterna år 1999. Detta har betytt
            mycket för prisutvecklingen på dessa områden. Vi bör förstås gå
            vidare här.
          </note>
          <note>
            Inom en del sektorer är fortfarande konkurrensen bristfällig.
            Det gäller framför allt på marknader där hushållen är köpare.
            Det gäller exempelvis varudistribution, detaljhandel, tjänsteproduktion
            och inte minst i offentlig sektor. Byggsektorn är fortfarande
            väl reglerad, och importkonkurrensen är väldigt liten på det området.
            Det leder till högre priser. Antalet producenter inom byggsektorn
            är begränsat både i entreprenadledet och i byggmaterielindustrin.
            Det ger höga kostnader.
          </note>
          <note>
            Livsmedelssektorn utmärks av att det bara finns ett fåtal aktörer
            i distributions- och försäljningsledet och att jordbrukssektorn
            är förhållandevis starkt reglerad. Kommunerna har dessutom möjlighet
            att enligt plan- och bygglagen begränsa etableringar av livsmedelsbutiker,
            vilket i många fall ytterligare begränsar konkurrensmöjligheterna.
            Denna möjlighet för kommunerna att stoppa etableringar återinfördes
            av socialdemokraterna efter det att fyrpartiregeringen hade tagit
            bort den. Det var ett steg i fel riktning.
          </note>
          <note>
            Till skillnad från många andra reformförslag som vi diskuterar
            här i kammaren kostar förslag på konkurrensområdet ingenting över
            de offentliga budgeterna. Tvärtom leder en bättre konkurrenspolitik
            i kombination med avregleringar och ökad upphandling inom offentlig
            sektor till avsevärda kostnadsminskningar för de offentliga budgeterna.
            Därmed är det till nytta för oss alla som enskilda invånare.
          </note>
          <note>
            Det pris som man får betala för en minskad politisk styrning,
            minskad politisk makt och byråkrati är rimligt för de allra flesta
            av oss. Det är ett helt okontroversiellt pris. Men i den politiska
            debatten finns det fortfarande många förespråkare som hävdar att
            det är demokratiskt nödvändigt att det offentliga ska styra och
            bestämma över i stort sett allt det som anses viktigt. Det överpris
            som vi alla har fått betala för den politiken uppmärksammas alldeles
            för lite.
          </note>
          <note>
            I propositionen som ligger till grund för betänkandet finns dokumenterat
            hur konkurrens på olika marknader har kunnat växa fram på många
            områden trots att ett monopolföretag tidigare har varit helt dominerande.
            Inom vård, skola och omsorg ser regeringen inte de möjligheterna.
            I stället motverkar regeringen konkurrens på flera områden. Ett
            exempel är att man inte vill avskaffa monopolet inom apoteksverksamheten.
            Ett annat är regeringens rigida motstånd mot privat drivna sjukhus,
            något som diskuterades här i kammaren så sent som i går. Det är
            uppenbart att regeringen här sänder motstridiga signaler.
          </note>
          <note>
            Fru talman! Kristdemokraterna har en rad olika förslag på konkreta
            åtgärder. Bland dem kan man t.ex. märka att kommunalt och statligt
            ägande bör avvecklas på marknader där privata företag konkurrerar
            eller skulle kunna konkurrera och där det inte finns tydliga sociala
            eller hälsomässiga restriktioner som motiverar ett offentligt
            ägande.
          </note>
          <note>
            Kommunallagen bör enligt vår uppfattning ändras så att det blir
            lättare att få prövat i domstol om kommunal näringsverksamhet
            strider mot lagstiftningen.
          </note>
          <note>
            Det vet vi är ett stort problem inte minst på mindre orter. Många
            företag anser att det är svårt att vara med och tävla på lika
            villkor som det offentliga.
          </note>
          <note>
            Vi tycker att kommunallagen bör ses över i syfte att göra det
            lättare för företag att överklaga kommunala beslut om stöd till
            olika former av företag. Besluten bör också kunna prövas i domstol.
          </note>
          <note>
            Kvarvarande konkurrenshämmande regleringar i den privata sektorn
            bör förstås identifieras och avvecklas. Småföretagardelegationens
            lista borde naturligtvis snarast kunna genomföras.
          </note>
          <note>
            Konkurrensverket bör få ökade resurser och en stark fristående
            roll för att också kunna granska regeringens förslag i ett konkurrensperspektiv.
          </note>
          <note>
            Som jag antydde tidigare anser vi också att det är dags att återigen
            revidera det kommunala planmonopolet beträffande etableringar
            av nya butiker.
          </note>
          <note>
            Lagen om offentlig upphandling måste göras mer kraftfull i en
            sammanhållen översyn för att förverkliga principerna om affärsmässighet,
            konkurrens och icke-diskriminering.
          </note>
          <note>
            En fråga som har tilldragit sig ett ganska stort intresse när
            detta har debatterats eller diskuterats i utskottet har varit
            den om det s.k. ICA-undantaget.
          </note>
          <note>
            ICA-handlarna är ju en mängd handlare av varierande storlek -
            men många av dem är små - som samverkar när det gäller varuinköp,
            övergripande marknadsföring, butiksfinansiering, konceptutveckling,
            utbildning och administration. Detta är naturligtvis till oerhört
            stor nytta för framför allt de mindre handlarna. De skulle ha
            enormt svårt att hävda sig om de inte hade denna samverkansmöjlighet.
          </note>
          <note>
            Nu vill regeringen ändra på detta. Med dagens beslut hotas många
            butiker, framför allt i glesbygden, där enskilda handlare i samverkan
            många gånger är de som upprätthåller en viktig kvarvarande service
            just på en viss ort. Försvinner ICA-handlaren så kommer väldigt
            mycket annat på de här små orterna att försvinna, och det kommer
            att bli ett hårt slag.
          </note>
          <note>
            Handlarna kommer att få mycket svårt att klara sin verksamhet.
            De kommer inte att kunna erbjuda sina varor till attraktiva priser,
            och därmed kommer många konsumenter att söka sig till större tätortsbutiker.
            De mindre får slå igen.
          </note>
          <note>
            Det säregna förhållandet råder att om ICA-
          </note>
          <note>
            handlarna i stället hade varit delar av en gemensam koncern så
            hade deras samverkan varit acceptabel ur lagstiftarens synvinkel,
            som majoriteten formulerar det, trots att det samarbetet hade
            inneburit ett samarbete av väsentligt starkare art. Regeringens
            förslag innebär, om det genomförs, att ICA-handlarna kommer att
            diskrimineras i jämförelse med helägda kedjor som Hemköp och Konsum
            t.ex. Vari ligger det rimliga här?
          </note>
          <note>
            Dagens förväntade beslut om att gruppundantaget ska upphöra kommer
            knappast att främja en verklig konkurrens på den stora livsmedelsmarknaden.
            Det förefaller som om regeringen i sina överväganden har förväxlat
            målet för politiken - en levande konkurrens
          </note>
          <note>
            - med medlet - en stark lagstiftning.
          </note>
          <note>
            Det goda riskerar i det här fallet att bli det bästas fiende.
            Vart tog konsumentperspektivet vägen i det här sammanhanget?
          </note>
          <note>
            En annan fråga som vi har diskuterat mycket har handlat om beställningscentralerna
            och taxiverksamheten. Utskottets majoritet har velat få upp antalet
            maximalt tillåtna fordon i en beställningscentral från
          </note>
          <note>
            30 till 40 utan att man behöver söka undantag. Vad blir då resultatet
            av förslaget? Jag gissar att det på många orter kommer att bli
            som i Skellefteå. Taxi
          </note>
          <note>
            Skellefteå förbjöds samverkan, och i stället köpte man samtliga
            taxifordon och anställde de tidigare enskilda taxiföretagarna.
            Det blev ett företag. 50, eller åtminstone ett stort antal, småföretag
            ersattes och blev ett större företag. För konsumenterna innebar
            inte detta någon förbättring på något sätt. Vad kommer att hända
            nu i Borås, Halmstad, Sundsvall, Luleå,
          </note>
          <note>
            Östersund och Uddevalla? Vad kommer att bli konsekvenserna av
            det beslut som majoriteten vill genomdriva i dag?
          </note>
          <note>
            Som Per Westerberg tidigare nämnde här finns det möjligheter
            när det gäller förbud mot skadlig samverkan att via dagens lagstiftning
            komma åt det som är missbruk av dominerande ställning. Ska man
            ha en exakt siffra så kommer det att leda till en rad konstiga
            och underliga ageranden som inte kommer att vara i konsumenternas
            intresse. Detta beklagar jag.
          </note>
          <note type="speaker">
            Anf. 21 ÅKE SANDSTRÖM (c):
          </note>
          <note>
            Fru talman! Konkurrensfrågorna är utomordentligt viktiga frågor
            som påverkar en stor del av vår vardag. Samtidigt som konkurrensen
            är en viktig förutsättning för rimliga prisnivåer för oss konsumenter
            så måste vi som beslutsfattare se till att regelverken kring konkurrensfrågorna
            är begripliga och motiverade samt att de ger berörda branscher
            rättvisa och långsiktiga spelregler.
          </note>
          <note>
            Först har jag en kommentar till samverkansfrågorna inom familjeskogsbruket,
            där en stor majoritet står bakom betänkandet i den delen. Skogsägarföreningarnas
            verksamhet har på ett avgörande sätt bidragit till att stärka
            familjeskogsbruket, vilket har lett till kraftigt sänkta avverknings-
            och transportkostnader.
          </note>
          <note>
            Virkesförsörjningen till industrin har genom föreningarnas verksamhet
            fått rationella lösningar. Den svenska samverkansmodellen på detta
            område ses inom EU som en modell för hur man kan utveckla resurserna
            i familjeskogsbruket. Vad gäller EG-rätten ska enligt förslag
            Konkurrensverket, Stockholms tingsrätt och Marknadsdomstolen direkt
            kunna tilllämpa EG:s konkurrensregler från kommande årsskifte,
            dvs. från 1 januari 2001. Enligt en aktuell juridisk tolkning
            står legalundantaget för skogsägarföreningarna ej i motsättning
            till EG-rätten.
          </note>
          <note>
            Fru talman! Beträffande gruppundantaget för kedjor i detaljhandeln
            är utskottsmajoritetens förslag olyckligt - inte minst för konsumenterna
            i Småorts-
          </note>
          <note>
            Sverige och på landsbygden. Inom dessa områden är ungefär tre
            fjärdedelar av alla butiker ICA-butiker.
          </note>
          <note>
            De kommer att drabbas av detta beslut. Det är just glesbygdsbutikerna
            och deras kunder som tjänar allra mest på ICA-samarbetet. Det
            sker dels genom att de kan dra nytta av samma inköpskraft som
            de största
          </note>
          <note>
            ICA-butikerna, dels genom leveranssamordning med de stora butikerna
            i tätorterna. Detta gör det möjligt för de mindre butikerna att
            få sina leveranser till rimliga kostnader. Att som Miljöpartiet
            förespråkar ge endast glesbygdsbutikerna ett särskilt undantag
            fungerar inte. Det är just sambandet mellan stora och små ICA-affärer,
            och mellan glesbygds- och tätortsbutiker inom ICA som är avgörande.
          </note>
          <note>
            Att allmänt önska sig en analys över hur dessa föreslagna förändringar
            påverkar glesbygdens varuförsörjning är rätt onödigt. Det går
            att inse före beslutet.
          </note>
          <note>
            Det hjälper inte heller vare sig konsumenterna eller butiksägarna
            i dessa bygder.
          </note>
          <note>
            Den högre prisnivå som blir följden av dyrare inköp leder i sin
            tur till förlorad konkurrenskraft mot de stora butikerna, med
            stor risk för butiksnedläggningar som följd. Det kan inte vara
            till gagn för konsumenterna.
          </note>
          <note>
            Det är enligt min och Centerpartiets mening obegripligt att Miljöpartiet,
            som säger sig vilja gynna glesbygden, medverkar till detta beslut.
            Jag vet att det finns en rad småbutiker även i Marianne Samuelssons
            hemlän. Låt oss i samverkan slå vakt om gällande regler, just
            för att de är till gagn för konsumenterna även i Småorts-Sverige!
          </note>
          <note>
            Från Centerpartiets sida har vi vid flera tillfällen påtalat
            hur viktig lanthandeln är som servicepunkt.
          </note>
          <note>
            Detta kommer att förstärkas ytterligare när nu postoch bankkontor
            läggs ned runtom i landet.
          </note>
          <note>
            Fru talman! När det gäller taxibranschen är majoritetsförslaget
            enligt en enig bransch ett dåligt förslag med besvärande tröskeleffekter,
            byråkratiskt krångel och ytterligare administration. Någon förbättring
            för konsumenterna kan inte skönjas. Som utskottsordföranden tidigare
            har framhållit här och med hänvisning till vår gemensamma reservation
            borde konkurrenslagens två huvudbeståndsdelar - förbud mot konkurrensbegränsande
            samarbete och förbud mot missbruk av dominerande ställning - vara
            utgångspunkten för att beivra samverkansformer inom taxinäringen
            som är skadliga ur konkurrenssynpunkt.
          </note>
          <note>
            Nu visar det sig att Konkurrensverket i sin tilllämpningen inte
            har ansett sig kunna tillåta samverkan i beställningscentraler
            i rimlig omfattning. Det är också därför som vi i vår gemensamma
            reservation begär att regeringen skyndsamt ska återkomma till
            riksdagen med förslag till de ändringar som erfordras för att
            en sådan samverkan ska vara tillåten.
          </note>
          <note>
            Fru talman! Med det anförda yrkar jag bifall till reservationerna
            5 och 10, men Centerpartiet står självfallet bakom alla reservationer
            som vi har undertecknat i utskottets betänkande.
          </note>
          <note type="speaker">
            Anf. 22 EVA FLYBORG (fp):
          </note>
          <note>
            Fru talman! Det är konkurrensen som gör att marknadsekonomi fungerar,
            ty det är konkurrensen som gör att endast de bästa producenterna
            överlever och förser konsumenterna med det de vill ha. De här
            kloka orden är inte mina egna. De yttrades redan
          </note>
          <note>
            1776 av nationalekonomen Adam Smith.
          </note>
          <note>
            Han fortsatte: Vad är det som driver bagaren att baka ett gott
            bröd, slaktaren att framställa ett gott kött eller bryggaren att
            brygga ett starkt och gott öl? Han svarade själv: Jo, det är företagare
            i ständig tävlan med varandra.
          </note>
          <note>
            Det har nu gått över 200 år sedan den här brittiska nationalekonomen
            i sin bok Nationernas välstånd konstaterade att konkurrensen är
            en oöverträffad metod att nå effektivitet. Den ekonomiska historien
            har sedan dess givit honom rätt.
          </note>
          <note>
            En effektiv konkurrens gynnar alltid i första hand konsumenterna.
            Företagens tävlan om att vara bäst och billigast upprätthåller
            en ständig press på priser och kostnader. Men också ur ett mer
            dynamiskt och kanske samhällsekonomiskt perspektiv är en väl fungerande
            konkurrens av mycket stor betydelse. Konkurrensen är kanske den
            absolut viktigaste drivkraften till både teknisk och ekonomisk
            utveckling.
          </note>
          <note>
            Olika brister i konkurrensen medför naturligtvis också det motsatta.
            Konsumenterna får betala onödigt höga priser, utbud av varor och
            tjänster blir mindre varierat och producenterna stimuleras inte
            till att utveckla och förbättra kvalitet och produktionsmetoder.
            Den som tror sig ha en ny och bättre idé får kanske aldrig ens
            chansen.
          </note>
          <note>
            Fru talman! Låt mig säga några ord om ICA och det omtalade gruppundantaget.
            Folkpartiet anser att det nuvarande gruppundantaget för kedjor
            i detaljhandeln bör bibehållas. Vi kanske ska påminna oss om att
            när det här undantaget infördes en gång, skedde det med hänvisning
            till just konsumentintresset.
          </note>
          <note>
            Regeringen anför här inga bärande skäl för att konkurrenstrycket
            skulle öka om gruppundantaget upphör. Risken är snarare att mångfalden
            och konkurrensen väsentligen kommer att minska på många ställen.
          </note>
          <note>
            Det nuvarande gruppundantaget har gynnat småföretag på landsbygden
            genom att samordning av upphandling, marknadsföring och administration
            har varit möjlig. De enskilda ICA-handlarna utgör ungefär 75 %
            av alla glesbygdsbutiker i vårt land. Utan möjlighet till samverkan
            skulle de ha väldigt svårt att erbjuda sin varor till konkurrenskraftiga
            priser. Den här samverkan innebär dock ingen försämrad konkurrens,
            utan ICA-handlarna konkurrerar ju också med varandra. När gruppundantaget
            infördes visade prisjämförelser att ICA-handlarna hade lägst priser.
          </note>
          <note>
            Ett ytterligare skäl att förlänga det här gruppundantaget är
            det moderniseringsarbete som pågår inom
          </note>
          <note>
            EU. Som nämnts är ju inriktningen att nya regler ska kunna träda
            i kraft eventuellt redan den 1 januari
          </note>
          <note>
            2003. Då bortfaller behovet av det gruppundantag för vertikala
            avtal som regeringen avser att införa den 1
          </note>
          <note>
            januari 2001. Enligt Folkpartiets uppfattning förefaller det
            något irrationellt att slopa ett system som har fungerat bra och
            införa ett nytt som man inte vet hur det kommer att fungera, särskilt
            som det rör sig om en så begränsad period som två år.
          </note>
          <note>
            Riksdagen bör därför uttala att det nuvarande gruppundantaget
            för kedjor i detaljhandeln ska fortsätta gälla även efter den
            1 juli nästa år. Det grundläggande motivet för gruppundantaget
            är och förblir konsumentintresset, men det är också viktigt att
            inte låta en konkurrenslag försvåra eller t.o.m. förhindra småföretagsamhet
            och enbart främja stora koncerner och att vara anställd. Det tjänar
            ingen på, allra minst konsumenterna.
          </note>
          <note>
            Fru talman! En effektiv konkurrensövervakning är mycket viktig.
            Det lagförslag som regeringen här lägger fram rör konkurrensskadeavgiften
            och innebär att när man fastställer den här avgiften ska hänsyn
            tas till om företaget eller företagaren i väsentliga mån underlättar
            utredningen. Det kan vi i Folkpartiet acceptera. Men enligt vår
            mening är regeringen dock inne på farliga vägar när man vill utreda
            möjligheten att ge företag lättnader i den här konkurrensskadeavgiften
            om det berörda företaget avslöjar andra företags överträdelser.
            Vi skulle få ett slags betalda tjallare.
          </note>
          <note>
            Jag vill hänvisa till vad som föreslagits i Folkpartiets rättspolitiska
            program om att s.k. kronvittnen, vilket det egentligen är fråga
            om här, endast får användas i mycket begränsad utsträckning inom
            strikt angivna ramar och där de misstänkta biträds av försvarare.
            Detta är något helt annat än det angiverisystem som tycks föresväva
            regeringen. Det här borde riksdagen klart ta avstånd ifrån redan
            nu.
          </note>
          <note>
            Det är också Folkpartiets bedömning att inte heller regeringen
            eller statliga myndigheter har sådana kvalifikationer att bedöma
            en lämplig företagsstruktur att dessa bör ges möjlighet att bryta
            sönder en befintlig struktur. Förslaget att reglera styrelseledamotskap
            i konkurrerande företag bygger också på en verklighetsfrämmande
            tilltro till regleringars effekter.
          </note>
          <note>
            Fru talman! Regeringens förslag om legalundantag för taxisamverkan
            har fått en något olycklig utformning. Förslaget innebär att enskilda
            företagare kan undgå förbudet genom att avstå från att vara egna
            företagare och i stället bli anställda. Det kan förväntas medföra
            att det blir färre och större aktörer på taximarknaden. Utvecklingen
            kan bli som i Skellefteå där, efter ett utslag i Marknadsdomstolen,
            de tidigare enskilda taxiföretagen - små åkare - gick samman i
            ett nytt större företag. Effekten blev alltså att de berörda taxiägarna
            övergick från att vara egna företagare till att bli anställda.
            För konsumenterna blev det ingen som helst förändring till det
            bättre.
          </note>
          <note>
            En gräns av det slag som regeringen föreslår tror vi innebär
            besvärande tröskeleffekter. För att behålla dessa på en i förhållande
            till den nuvarande branschstrukturen rimlig nivå bör gränsen i
            stället sättas till 100 fordon i väntan på ett bättre heltäckande
            förslag vad gäller taxi. Regeringen bör därför återkomma snarast
            med ett nytt förslag.
          </note>
          <note>
            Fru talman! Till slut vill jag också gärna säga ett par ord om
            EU:s konkurrensregler för små länder.
          </note>
          <note>
            Det finns en risk att internationellt verksamma företag med sin
            bas i små EU-länder kan komma att missgynnas av EG:s konkurrenslagstiftning.
            Generellt sett bör avgränsningen av en relevant marknad inte automatiskt
            sättas lika med de aktuella nationsgränserna. Oberoende av om
            det negativa beslutet i t.ex.
          </note>
          <note>
            Volvo-Scania-affären för ett tag sedan hade varit helt i enlighet
            med gällande regler, väcker det ändå frågan om företag med sin
            bas i små länder missgynnas gentemot företag från stora länder.
          </note>
          <note>
            Internationellt verksamma företag har ofta en mycket stark ställning
            på hemmamarknaden. Om denna hemmamarknad då är liten kan en strukturaffär
            vara acceptabel enligt EG-reglerna om den sker i ett stort land
            men anses strida helt mot konkurrensreglerna om den sker i ett
            litet land. Det förefaller inte rimligt att en omfattande internationell
            strukturaffär ska avgöras av koncentrationsgraden på en mycket
            liten del av företagets totala marknad. Det finns en uppenbar
            risk, anser vi i Folkpartiet, att EG:s konkurrensregler utformas
            utan tillräcklig hänsyn till den nya situation som uppstår i och
            med euron och att reglerna därmed i praktiken missgynnar internationella
            företag som har sin bas och sitt ursprung i små länder som t.ex.
            Sverige.
          </note>
          <note>
            Den här aspekten på EG:s konkurrensregler måste diskuteras mellan
            medlemsländerna. Riksdagen bör uppmana regeringen att arbeta för
            att en sådan diskussion och analys snarast kommer till stånd.
          </note>
          <note>
            Herr talman! Med detta vill jag yrka bifall till reservation
            7, 9 och 11.
          </note>
          <note type="speaker">
            Anf. 23 MARIE GRANLUND (s):
          </note>
          <note>
            Herr talman! En väl fungerande konkurrens är inget mål i sig
            utan ett redskap för att nå de andra samhälleliga mål som vi ställer
            upp, med så god kvalitet och till så låga kostnader som möjligt,
            eller helt enkelt att ge konsumenterna - medborgarna - så bra
            och billiga varor och tjänster som det bara går.
          </note>
          <note>
            En väl fungerande konkurrens är nödvändig för att skapa tillräckligt
            omvandlingstryck i ekonomin som driver på strukturomvandlingen,
            så att produktionsresurserna utnyttjas på absolut effektivaste
            sätt. I Sverige har denna utveckling pågått kontinuerligt. Stora,
            mycket medvetna strukturförändringar har gjorts inom textil- och
            varvsindustrierna, bara för att nämna några exempel. I dag är
            det andra områden som står i fokus. Jag ska återkomma till dem
            senare. Jag vill också påtala något som varit viktigt för konkurrenstrycket
            i Sverige. Det är den budgetsanering som regeringen och riksdagen
            genomfört.
          </note>
          <note>
            Arbetarrörelsen bär på en stark tradition ända sedan slutet på
            1800-talet, att värna konsumenternas intresse gentemot de producenter
            som gärna använder en styrkeposition på marknaden till att ta
            ut för höga priser. Ett exempel är konsumentkooperationen, som
            växte fram ur arbetarrörelsens praktiska arbete för att minska
            brukets makt över bruksarbetaren. Därför föddes ett konkurrerande
            alternativ till bruksbutiken.
          </note>
          <note>
            Arbetarrörelsen har ett starkt konsumentperspektiv, som vi i
            dag knyter an till i vår ambition att minska hindren för en sund
            konkurrens. Vi har fortsatt detta arbete, självklart under delvis
            annorlunda omständigheter.
          </note>
          <note>
            För ett litet land som Sverige är det av avgörande betydelse
            med en väl fungerande konkurrens också på den internationella
            nivån, såväl globalt som inom den europeiska unionen. Sverige
            har traditionellt haft en mycket frihandelsvänlig linje. För ett
            land som vårt med stort utrikeshandelsberoende har det varit och
            kommer att vara en oerhört viktig förutsättning för vår välfärd
            och vårt välstånd. Sverige är mycket pådrivande i detta arbete.
          </note>
          <note>
            En väl fungerande konkurrens inom den europeiska marknaden leder
            till lägre priser för Europas konsumenter. Den viktigaste åtgärden
            är att förbättra möjligheterna till marknadstillträde, att öppna
            de europeiska marknaderna. Det är särskilt tydligt när det gäller
            tele och energi. Det finns stora brister i ömsesidigt gällande
            regler som missgynnar svenska företag jämfört med utländska.
          </note>
          <note>
            En annan viktig åtgärd är att verka för en reformering av EU:s
            gemensamma jordbrukspolitik. Vi driver också på för att minska
            olika former av statsstöd som skadar svensk industri. Det gäller
            t.ex. att avveckla varvsstödet i våra konkurrentländer, så att
            samma regler som i Sverige ska gälla där.
          </note>
          <note>
            Herr talman! Det är viktigt att se konkurrensfrågorna i detta
            vida perspektiv. Det är många olika faktorer som bidrar till ett
            gott konkurrensklimat.
          </note>
          <note>
            Den konkurrenspolitiska propositionen som vi nu diskuterar har
            ett brett perspektiv. Utgångspunkten är att hela tiden sätta konsumenten
            i centrum - att ge konsumenten en starkare ställning på marknaden.
            Det är därför betydelsefullt att framhålla, som görs i propositionen,
            vikten av att samordna de konsumentpolitiska och konkurrenspolitiska
            insatserna.
          </note>
          <note>
            Internationella jämförelser tyder på att konkurrensen fortfarande
            är svag på en del områden i Sverige, särskilt i tjänstesektorn
            och där framför allt inom livsmedel och byggsidan. Det gör att
            vi inte har den välfärd vi faktiskt skulle kunna ha. I propositionen
            tas upp en rad konkreta åtgärder för att komma till rätta med
            problemen. Jag ska ta upp några.
          </note>
          <note>
            Konkurrensverket kommer att få ökade resurser för sin verksamhet,
            något som är oerhört viktigt för att övervaka konkurrenspolitiken.
            Den svenska konkurrensmyndigheten kommer också att få behörighet
            att tillämpa EG:s konkurrensregler. En särskild utredare kommer
            att se över om det behövs ytterligare ändringar i konkurrenslagstiftningen
            med syfte att spåra upp och ingripa mot karteller och andra allvarliga
            konkurrensbegränsningar.
          </note>
          <note>
            Ett område som jag tidigare har nämnt där det råder liten konkurrens
            är byggområdet. I propositionen redovisar regeringen sin bedömning
            att det är angeläget att en fungerande europeisk inre marknad
            på byggområdet utvecklas. Det är därför av stor vikt att
          </note>
          <note>
            EG:s byggproduktdirektiv utvecklas och att en sådan marknad snabbt
            kommer till stånd. Byggkostnadsdelegationens förslag kommer under
            hösten att behandlas här i riksdagen, i en annan proposition.
          </note>
          <note>
            Så till livsmedelssidan. Priserna har, enligt en rapport från
            Konkurrensverket, legat ca 30 % över genomsnittet inom OECD och
            drygt 20 % över nivån inom EU. Det finns många bidragande faktorer
            som jordbrukspolitik och ett glest befolkat land. Men ungefär
            hälften kan förklaras av den bristande konkurrensen på den svenska
            marknaden, något som leder till högre priser. Den stora företagskoncentrationen
            är här en starkt bidragande faktor.
          </note>
          <note>
            I Sverige står de tre stora blocken för 90 % av omsättningen.
            Sedan 1993 finns ett gruppundantag för kedjor inom detaljhandeln.
            Det är viktigt att påtala att det gäller kedjor inom detaljhandeln
            och inte handlar bara om ICA, som det många gånger sägs.
          </note>
          <note>
            Gruppundantagets utformning har inneburit att så gott som samtliga
            frivilliga kedjor, såväl i livsmedelshandel som övrig handel,
            har skydd för sina samarbetsformer.
          </note>
          <note>
            Blockbildningen i svensk handel utgör en barriär mot marknadsinträde
            för nya produkter och företag.
          </note>
          <note>
            Generella undantagsbestämmelser stärker redan starka kedjors
            konkurrenskraft och ökar inte effektiviteten i livsmedelssektorn,
            till nytta för just konsumenten.
          </note>
          <note>
            EU arbetar nu med att ersätta gällande sektoriella gruppundantag
            med mer generella paraplyundantag för samverkan mellan företag.
            Det kommer fortfarande att finnas en möjlighet till individuell
            prövning.
          </note>
          <note>
            Men det är viktigt att vi har klara och stabila spelregler.
          </note>
          <note>
            De föregående talarna har ägnat sig åt ren skrämselpropaganda.
            De har sagt att det inte skulle gå att samverka inom det som framhålls
            som ICA. Det är inte sant. De nya reglerna innebär endast att
            man inte längre får lov att sätta ett lägsta pris. Vore det inte
            rimligt, för att på något sätt komma åt den stora koncentrationen
            på livsmedelssidan? Jag bara undrar.
          </note>
          <note>
            Regeringen föreslår också ändringar beträffande taxinäringen.
            I dag är det problem med konkurrenslagstiftningen. För närvarande
            råder stor osäkerhet inom taxibranschen. Förutsägbarheten och
            möjligheterna till samarbete är ringa. Utskottet vill därför införa
            ett legalundantag för att i större utsträckning ge möjlighet till
            samverkan i beställningscentraler. Samtidigt som det är viktigt
            att upprätthålla en effektiv konkurrens inom taxinäringen är det
            angeläget att slå vakt om taxiservicen i glesbygd. Undantaget
            ska gälla beställningscentraler som omfattar upp till 40 bilar.
          </note>
          <note>
            Vi förutsätter också att miljöaspekter och glesbygdens speciella
            förutsättningar ska beaktas vid individuella undantag för beställningscentraler
            som omfattar fler än 40 bilar.
          </note>
          <note>
            Regeringen har också för avsikt att införa ett gruppundantag
            för taxiverksamheten, som inte omfattas av det föreslagna legalundantaget.
            Undantaget ska gälla samarbete som omfattar upp till 35 % av den
            relevanta marknaden. Till detta kommer möjligheterna till individuell
            prövning. En sådan prövning måste ha effekten för konsumenterna
            i fokus.
          </note>
          <note>
            Under detta moment finns två reservationer. En reservation kommer
            från Folkpartiet som i stället vill ha en gräns på 100 bilar,
            något som skulle innebära att nästan en hel bransch skulle undantas
            från konkurrensprövning. Är detta rimligt?
          </note>
          <note>
            Den andra reservationen, där Moderaterna står i spetsen, avvisar
            både ett införande av legalundantag och gruppundantag. Rättare
            sagt, man tycker att legalundantaget inte är tillräckligt. Det
            gäller inte tillräckligt många bilar. Samtidigt vill man inte
            ha något legalundantag. I stället säger man att Konkurrensverket
            ska göra en flexiblare tillämpning. Vad innebär det i praktiken?
            Ska det gälla generellt för alla branscher, eller ska det bara
            gälla för taxi? Speciellt allvarligt är att man angriper paragrafen
            i konkurrenslagen om förbud mot skadlig samverkan. Att ta bort
            denna paragraf skulle innebära ett totalt branschundantag, att
            taxiföretag får bilda karteller också mellan beställningscentraler.
          </note>
          <note>
            Detta strider helt mot regeringens uppfattning att konkurrenslagen
            behöver vässas för att göra kartellbekämpningen mer effektiv.
          </note>
          <note>
            Att ändra kriterierna för undantag skulle innebära att hela konkurrenslagen
            skulle behöva skrivas om, vilket inte heller skulle innebära någon
            EG-
          </note>
          <note>
            harmonisering.
          </note>
          <note>
            Herr talman! De borgerliga har, som vi har hört tidigare, en
            oerhört dogmatisk inställning till den offentliga sektorn. Man
            gömmer sig bakom tal om konkurrens och effektivitet för att egentligen
            nå andra mål, som privatisering och utförsäljning. Att utsätta
            offentliga verksamheter för konkurrens blir därmed ett överordnat
            mål i sig. Driftsformen blir det centrala
          </note>
          <note>
            - inte att samhällets resurser används så effektivt och demokratiskt
            som möjligt.
          </note>
          <note>
            Flera undersökningar pekar på att konkurrens är viktigare för
            kostnadseffektivitet än om en verksamhet eller ett företag är
            privat eller offentligt. Kommun- och landstingspolitiker har till
            uppgift att värna sina medborgare och på bästa sätt uppfylla samhälleliga
            mål som god barn- och äldreomsorg och god sjukvård. I vilken form
            verksamheten ska drivas varierar självklart. Ibland är den offentliga
            regin att föredra. Andra gånger är det den kooperativa eller privata
            lösningen som är den bästa.
          </note>
          <note>
            Jag vänder mig därför mot den uppfattning som framskymtar i de
            borgerliga reservationerna, som innebär att alla kommunala verksamheter
            ska överföras i privat regi eller att alla kommunala bolag ska
            säljas ut. Hur kan man veta att det alltid är det bästa i det
            enskilda fallet?
          </note>
          <note>
            Mycket av denna diskussion handlar dessutom om storstädernas
            villkor. I glesbygd saknas många gånger alternativ till den kommunala
            driften. Det finns helt enkelt inga privata företag som är intresserade
            av att ta över.
          </note>
          <note>
            Vad som däremot är viktigt är att det finns klara regler för
            konkurrensutsättningen i kommuner och landsting. Upphandlingskommittén,
            som har att behandla dessa frågor, kommer att lämna sitt slutbetänkande
            i mars. Konkurrensrådet kommer också att lämna en rapport före
            årets slut om hur man har upplevt konkurrensen mellan offentlig
            och privat sektor.
          </note>
          <note>
            Herr talman! Reservationerna till näringsutskottets betänkande
            visar att det inte är konsument- eller medborgarintresset som
            styr utan att det finns andra ideologiska skäl som driver på.
            Debatten visar hur partipolitiska konkurrensfrågorna har blivit.
            Det är okej att ge sig på den kommunala kompetensen till förmån
            för konkurrenslagen i de fall man vill privatisera offentliga
            verksamheter och begränsa kommunernas handlingsutrymme - ideologiskt
            betingade privatiseringar som fokuserar mer på produktionsförhållandena
            än på konsumentnyttan. När man däremot upplever att en konkurrent
            till konsumentkooperationen ICA angrips av konkurrensmässiga skäl
            är det stopp.
          </note>
          <note>
            Jag tycker att det är viktigt att vi väljer. Antingen håller
            vi en rak linje i konkurrensfrågorna, och då ska konsumentintresset
            gå före allt annat i alla sammanhang, eller så låter vi de partipolitiska
            hänsynen ta över, och då är det våra olika visioner om hur samhället
            ska se ut som ska styra.
          </note>
          <note>
            Herr talman! Med detta vill jag yrka bifall till hemställan i
            betänkandet och avslag på samtliga reservationer.
          </note>
          <note type="speaker">
            Anf. 24 PER WESTERBERG (m) replik:
          </note>
          <note>
            Herr talman! Jag vågar nog säga att vi från borgerlig sida gemensamt
            står för konsumentperspektivet och de små företagens möjligheter
            att konkurrera när det gäller konkurrenslagstiftningen, till skillnad
            från socialdemokratin. Jag kan inte förstå att man ska låta alla
            taxicentraler med upp till 40 bilar få missbruka marknadsdominerande
            ställning och ha skadliga konkurrensbegränsningar. De står ju
            utanför lagen. Det finns inget skydd där. De får göra vad de vill.
            Det är ingen bra metod.
          </note>
          <note>
            Det är därför vi vill utgå från de grundläggande konsumentintressena.
            Det är de skadliga konkurrensbegränsningarna och missbruket av
            marknadsdominerande ställning som vi förbjuder. Det är därför
            vi mycket påtagligt vill säga att det är upp till en beställningscentral
            med samverkande småföretag att visa att de inte har högre priser
            eller sämre kvalitet än företag på orter där det finns god konkurrens.
            Det skulle ge bättre resultat. Det är ett bra förtydligande av
            lagen som majoriteten tyvärr motsätter sig.
          </note>
          <note>
            Jag kan inte se att det är i konsumenternas intresse att ett
            stort antal småföretagare i Skellefteå med nuvarande tillämpning
            tvingas gå samman och bilda ett ganska stort företag, som dessutom
            blir näst intill monopolist. Det är inte till någon nytta för
            konsumenterna, men det är det socialdemokratin för närvarande
            står för.
          </note>
          <note>
            När det sedan kommer till detaljhandelsdelarna vill jag säga
            att det är de små företagen som ska samverka mot de stora helintegrerade
            företagen - de stora koncernerna och de multinationella företagen.
            En av bevekelsegrunderna var ju att små äggproducenter med en
            marknadsandel upp till 18 % skulle ha en chans att samarbeta mot
            giganten med 60 % marknadsandelar. Det är därför gruppundantaget
            i detaljhandeln kom till. De små enskilda företagen skulle kunna
            bedriva ett inköpssamarbete och ett distributionssamarbete för
            att inte bli utslagna och för att ha chans att skapa en skarp
            konkurrens.
          </note>
          <note>
            Till sist, herr talman, vill jag när det gäller den offentliga
            sektorn säga att det inte finns något skäl till monopol där. Socialdemokratin
            var en hårdnackad motståndare till uppbrytning av telemonopolet,
            i energifrågan m.m. Vi har skapat bra konkurrens, och konkurrens
            är positivt.
          </note>
          <note type="speaker">
            Anf. 25 MARIE GRANLUND (s) replik:
          </note>
          <note>
            Herr talman! Om jag börjar med gruppundantaget för detaljhandeln
            kan jag säga att jag undrar om Per
          </note>
          <note>
            Westerberg tycker att det är ett problem att tre block står för
            90 % av omsättningen i dag, dvs. att ICA har
          </note>
          <note>
            43 %, att KF har 23 % och att Dagab har 18 %. Är det ett problem,
            och vad ska vi i så fall göra åt detta?
          </note>
          <note>
            Vi har ingen lagstiftning i Sverige som gör att vi kan bryta
            upp företagskoncentrationer, men vi kan i alla fall göra så mycket
            som vi kan. Vi kan förbjuda otillåten samverkan vad det gäller
            lägsta pris. Det är vad det innebär - ingenting annat. Jag tycker
            att det skulle vara rimligt att införa ett sådant förbud. Det
            är en åtgärd för att försöka bryta företagskoncentrationerna.
            Det är självklart inte allt.
          </note>
          <note>
            Jag skulle också vilja ta upp taxi. Sverige ser ut på väldigt
            olika sätt. Det är storstäder och glesbygd. För att värna glesbygden
            tycker vi att det är viktigt att vi inför ett legalundantag för
            företag med upp till 40
          </note>
          <note>
            bilar, så att det fungerar där. Men samtidigt måste man också
            ha en regel vad det gäller företag på andra orter, och därför
            vill vi att regeringen fastställer ett gruppundantag för företag
            med en marknadsandel på upp till 35 %.
          </note>
          <note>
            Alternativet som ni förespråkar är att det inte ska finnas något
            gruppundantag eller något legalundantag. Man begär i stället att
            kriterierna i konkurrenslagen ska ändras. Då är min fråga om de
            ska ändras bara vad det gäller taxi eller om det är generellt.
            Hur kommer detta att harmonisera med EU?
          </note>
          <note>
            Jag ska slutligen också fråga om offentliga sektorn. Finns det
            några verksamheter som Per Westerberg tycker inte lämpar sig för
            marknadsmässig styrning?
          </note>
          <note type="speaker">
            Anf. 26 PER WESTERBERG (m) replik:
          </note>
          <note>
            Herr talman! Först vill jag när det gäller taxidelarna säga att
            vi tycker att det finns ett konsumentintresse att ta vara på vad
            gäller orter med färre än 40
          </note>
          <note>
            taxibilar, dvs. större delen av Sverige. Det är därför vi vill
            ha ett förbud mot missbruk och skadliga begränsningar även där.
            Vi tycker att det är den preciseringen
          </note>
          <note>
            - skadliga begränsningar och konsumentskyddet -
          </note>
          <note>
            som är den grundläggande frågan. Det är till nytta för de små
            orterna. Det skapar en förutsägbarhet även för taxiföretagen.
          </note>
          <note>
            Sedan vill jag, herr talman, ta upp livsmedelsblocken. Nej, jag
            tycker inte att det är bra med de tre blocken. Men Marie Granlunds
            och socialdemokraternas attityd är att man ska ge sig på det block
            som har visat sig ha de lägsta priserna - små samverkande köpmän
            - i stället för att ge sig på de större blocken som enligt de
            flesta undersökningarna har de högre priserna. Det är det som
            är felet. Det är småföretagarfientligt.
          </note>
          <note>
            Marie Granlund är, med det sättet att resonera, nöjd om ICA görs
            till en stor företagskoncern. Då är allt okej. Det är det inte
            för mig. Då tycker jag att man måste tillämpa det andra huvudrekvisitet:
            missbruk av marknadsdominerande ställning.
          </note>
          <note>
            Till sist, herr talman, vill jag ta upp offentlig sektor. Jag
            säger inte att allt ska vara privat, men jag säger att allt ska
            gå att utmana. Om någon kan driva en verksamhet bättre, med bättre
            kvalitet eller till bättre pris - helst både-och - ska vi ta till
            oss de privata alternativen. Det var precis det som gjordes på
            teleområdet och på energiområdet. Jag tror att vi behöver göra
            mer på fler områden, till nytta för konsumenten.
          </note>
          <note>
            Sedan tror jag, herr talman, att det är oerhört viktigt att staten
            lever upp till sitt grundläggande ansvar, nämligen kvalitetskontrollen.
            Det gäller inte minst inom vård och omsorg och många av de verksamheter
            som i dag bedrivs i offentlig regi.
          </note>
          <note type="speaker">
            Anf. 27 MARIE GRANLUND (s) replik:
          </note>
          <note>
            Herr talman! Som en följd av Per Westerbergs anförande - och
            även reservationen - kan man konstatera att konkurrenspolitikens
            viktigaste mål är att privatisera den offentliga sektorn. Det
            är utgångspunkten.
          </note>
          <note>
            När man pratar om andra områden inom den privata sektorn vill
            man inte göra någonting. Man vill inte försöka använda de få medel
            som vi har för att bryta den stora koncentrationen inom livsmedelssektorn.
            Det är inte mycket som vi kan göra åt detta, men vi kan göra något,
            och det är man inte villig att ställa upp på.
          </note>
          <note>
            Det enda som händer när det här gruppundantaget ersätts av ett
            nytt gruppundantag i EU är att man inte tillåter samarbete kring
            ett lägsta pris. Det vore väl en bra sak att faktiskt kunna slå
            fast detta för ett block som faktiskt har 46 % av omsättningen
            i dagligvaruhandeln. Jag tycker att det är oerhört viktigt.
          </note>
          <note>
            Jag har fortfarande inte fått något svar när det gäller det här
            med taxi. Vi tycker att det är viktigt att det finns en förutsägbarhet
            och att det här fungerar även i glesbygden, där det fungerar på
            ett annat sätt än vad det gör på den plats som jag själv kommer
            från. Därför vill vi ha ett undantag för 40 bilar, så att man
            kan planera sin verksamhet och driva den på ett bra sätt. Detta
            kommer att gynna konsumenterna.
          </note>
          <note>
            Men vi vill inte ta bort en hel bransch från prövning.
          </note>
          <note>
            Det är oerhört viktigt.
          </note>
          <note>
            Jag förstår fortfarande inte vad det är för kriterier som ska
            ändras i konkurrenslagen, som man skriver i reservationen. Nu
            har inte Per Westerberg några fler repliker. Men jag förstår inte
            detta. Ska detta gälla bara taxiföretagen, eller ska det gälla
            alla branscher?
          </note>
          <note type="speaker">
            Anf. 28 EVA FLYBORG (fp) replik:
          </note>
          <note>
            Herr talman! Vi i Folkpartiet anser att det är av största vikt
            att vi har en bra och stark konkurrenslagstiftning. Men vi får
            inte ha en konkurrenslagstiftning som ständigt missgynnar små
            företag och fria företagare på bekostnad av stora koncerner, som
            blir fallet vad det gäller både ICA och taxiföretagen.
          </note>
          <note>
            Men om vi kan lämna det här något har jag en helt annan fråga.
            Den gäller EU:s konkurrenslagstiftning.
          </note>
          <note>
            Tycker Marie Granlund och socialdemokraterna att det är rimligt
            att EU:s nuvarande konkurrenslagstiftning systematiskt missgynnar
            små länders konkurrenskraft? Är det rimligt att Sveriges näringsliv
            ska hindras från att växa inom EU men att EU-företag fritt ska
            kunna köpa upp svenska företag? Det är särskilt allvarligt med
            tanke på ett land just som Sverige, ett litet land med stora duktiga
            internationella företag.
          </note>
          <note type="speaker">
            Anf. 29 MARIE GRANLUND (s) replik:
          </note>
          <note>
            Herr talman! Jag kan börja med att svara på den frågan. Nej,
            vi kan också inse att det är problem med
          </note>
          <note>
            EU:s konkurrenslagstiftning. Men jag tycker att man med den reservation
            som man har skrivit bara slår in öppna dörrar, eftersom arbetet
            med att se över det här redan pågår i Näringsdepartementet.
          </note>
          <note>
            Vi tycker inte att allting i EU är bra. Vi är ett parti som inte
            heller tycker att EU ska bli en federal stat.
          </note>
          <note>
            Vi tycker nämligen att de enskilda länderna fortfarande ska ha
            stor påverkan.
          </note>
          <note>
            Jag vill fråga Eva Flyborg om det här med taxi. Är det rimligt
            att man undantar en hel bransch från konkurrensprövning, i och
            med att man sätter gränsen till
          </note>
          <note>
            100 bilar?
          </note>
          <note>
            När det gäller undantaget för kedjor undrar jag om det inte är
            rimligt att man försöker göra någonting åt den stora koncentrationen
            inom detaljhandeln eller dagligvaruhandeln.
          </note>
          <note type="speaker">
            Anf. 30 EVA FLYBORG (fp) replik:
          </note>
          <note>
            Herr talman! Marie Granlund kan omöjligt mena att det är ICA:s
            fel att matpriserna är höga i Sverige.
          </note>
          <note>
            Det är en lång räcka av händelser som måste analyseras och mycket
            som måste förändras innan vi kan ha bättre och lägre matpriser
            i Sverige.
          </note>
          <note>
            När det gäller EU och det ställningstagandet tycker jag att det
            är intressant att höra av Marie Granlund att arbetet pågår. Innebär
            det då att Marie Granlund här i dag är beredd att stödja Folkpartiets
            krav på att det omedelbart och noga ska analyseras och diskuteras
            och att Sverige driver den linjen inom EU?
          </note>
          <note type="speaker">
            Anf. 31 MARIE GRANLUND (s) replik:
          </note>
          <note>
            Herr talman! Det är väldigt viktigt att det diskuteras. Det står
            också i betänkandet att det här arbetet pågår i Näringsdepartementet.
            Vad det kommer att leda till kan inte jag svara på, eftersom man
            håller på att utreda och undersöka det här. Vi får säkert anledning
            att ta ställning till det framöver.
          </note>
          <note>
            Det är självklart inte ICA:s fel att man är stor.
          </note>
          <note>
            Men vi har ju som politiker och samhällsföreträdare en skyldighet
            att ordna lagstiftning och andra regler som gör att det blir den
            bästa möjliga situationen för konsumenten och som faktiskt medverkar
            till att minska företagskoncentrationer. Det här förslaget om
            att slopa gruppundantaget för detaljhandelskedjor är ett led.
            Det är en mycket liten sak. Vi är också väl medvetna om att det
            handlar om jordbruksregleringar och andra frågor som vi driver
            i andra sammanhang.
          </note>
          <note>
            Men det här är ett litet steg, och jag kan inte förstå varför
            man avvisar detta. Det handlar om att förbjuda samarbete kring
            ett lägsta pris. Jag tycker att det är anmärkningsvärt att man
            inte kan ställa upp på det.
          </note>
          <note>
            Jag kan nästan misstänka att man inte vågar ta den här debatten
            ute.
          </note>
          <note type="speaker">
            Anf. 32 ÅKE SANDSTRÖM (c) replik:
          </note>
          <note>
            Herr talman! Jag vill begränsa mig till en kommentar till Marie
            Granlunds inledning. Hon sade att konkurrenslagstiftningen driver
            på strukturomvandlingen. Jag tror att det är helt sant beträffande
            detaljhandeln men tyvärr helt negativt.
          </note>
          <note>
            Jag ska säga att jag tar min utgångspunkt enbart från Småortssverige
            och glesbygden, som jag känner rätt väl. Jag kan inte se några
            konsumentfördelar i det faktum att enskilda livsmedelshandlare
            som samverkar i ett namn diskrimineras jämfört med integrerade
            kedjor, som Konsum och Hemköp. Det är den diskrimineringen som
            vi borde kunna få bort.
          </note>
          <note>
            Det finns, som sagt, inte lika villkor inom livsmedelssektorn
            i dag. Vi har försökt förklara det här för varandra. Jag tror
            att de föreslagna åtgärderna med stor sannolikhet kommer att medföra
            högre priser i de områden i det här landet som jag närmast hänvisar
            till.
          </note>
          <note type="speaker">
            Anf. 33 MARIE GRANLUND (s) replik:
          </note>
          <note>
            Herr talman! Det har ju gått väldigt bra för ICA
          </note>
          <note>
            och också för många andra kedjor. Så det har faktiskt varit möjligt
            att verka. Det vi vill göra nu - i enlighet med EU:s regler -
            är att ta bort det här gruppundantaget vad gäller prissamarbete.
            Det handlar om att man inte får lov att sätta ett lägsta pris.
            Allt annat får man lov att göra.
          </note>
          <note>
            Jag undrar vad det kan finnas för invändningar mot detta. Dessutom
            kan glesbygden värnas genom individuella undantag.
          </note>
          <note>
            Jag skulle vilja fråga Åke Sandström en sak.
          </note>
          <note>
            Centerpartiet står bakom en av reservationerna om den offentliga
            sektorn och avreglering. Jag skulle bara vilja höra vad det är
            för verksamheter som står på listan för nya avregleringar och
            privatiseringar framöver. Och hur står det här i överensstämmelse
            med Åke Sandströms värnande om glesbygden?
          </note>
          <note type="speaker">
            Anf. 34 ÅKE SANDSTRÖM (c) replik:
          </note>
          <note>
            Herr talman! Beträffande den offentliga sektorn är jag mycket
            klar över att det i många av våra kommuner inte finns företag
            som kan ta vid, så det behöver vi inte debattera. Jag är klar
            över att det finns stora skillnader i det här landet. I det avseendet
            har jag ingen ytterligare kommentar.
          </note>
          <note>
            Det är bra om vi beträffande detaljhandeln kan få bevis för att
            de små enheterna också kan få ha en samverkan. Däremot tror jag
            inte att detta i praktiken kan få samma genomslag som den ordning
            som vi har i dag.
          </note>
          <note type="speaker">
            Anf. 35 MARIE GRANLUND (s) replik:
          </note>
          <note>
            Herr talman! Vi tycker att det är viktigt att man gör allt för
            att minska koncentrationen och för att få ned priserna. Ett sätt
            är faktiskt att ändra de samverkansformer som finns i dag vad
            det gäller, återigen, möjligheterna till samarbete kring att sätta
            ett lägsta pris. Det är det enda som finns med i den här propositionen,
            som vi behandlar nu, och det tycker vi är ett viktigt steg. Sedan
            måste vi fortsätta med jordbruksavregleringar och på andra områden.
            Men det som vi diskuterar här i dag är detta lilla steg. Jag tycker
            att det är beklämmande att man inte kan ställa upp på detta.
          </note>
          <note type="speaker">
            Anf. 36 GÖRAN HÄGGLUND (kd) replik:
          </note>
          <note>
            Herr talman! Inledningsvis sade Marie Granlund att fungerande
            konkurrens inte är ett mål i sig utan ett medel. Det är bra, tycker
            jag. Hon sade att konsumentperspektivet ska stå i centrum. Det
            tycker jag också är bra.
          </note>
          <note>
            Men när det kommer till de konkreta fall som vi nu diskuterar
            är det inte, som jag ser det, konsumentperspektivet som sätts
            i centrum och tillåts vara avgörande. På vilket sätt kommer beslutet
            om att avskaffa
          </note>
          <note>
            ICA-undantaget, dvs. att förbjuda visst samarbete mellan enskilda
            köpmän, att gynna konsumenterna på de mindre orterna? På vilket
            sätt kommer förbudet mot beställningscentraler över en viss nivå
            att gynna taxikonsumenterna i Borås, i Halmstad, i Sundsvall,
            i
          </note>
          <note>
            Luleå, i Östersund, i Uddevalla osv.? På vilket sätt kommer detta
            att leda till förbättringar för dem?
          </note>
          <note>
            Min slutsats är att man här har låtit det goda bli det bästas
            fiende och att man har hamnat fel utifrån ett skrivbordsperspektiv.
          </note>
          <note>
            Marie Granlund sade tidigare, när det gällde reservationen om
            den offentliga sektorn, att det var dogmatiska partier som formulerat
            den. Detta säger representanten för ett parti som så sent som
            i går presenterade en proposition som innebär ett förbud för landstingen
            att överföra viss verksamhet i privat ägo, i strid mot det kommunala
            självstyret. Snacka om dogmatism!
          </note>
          <note type="speaker">
            Anf. 37 MARIE GRANLUND (s) replik:
          </note>
          <note>
            Herr talman! Nu har vi pratat om det här jättemånga gånger. Att
            ta bort undantaget för kedjor tror jag, som sagt, är ett litet
            steg mot att öka konkurrensen. Ökar man konkurrensen blir det
            också bättre för konsumenterna där det är alldeles för höga priser
            i dag. Jag förstår inte varför ni inte kan ställa upp på detta.
            Man får fortfarande lov att samverka när det gäller distribution.
            Man får lov att samverka på en rad olika sätt, men här handlar
            det just om att man inte längre får sätta ett lägsta pris. Jag
            tror faktiskt att detta kan ha en påverkan så att prisnivån sjunker.
            Det kommer inte att vara den avgörande aspekten, men det är en
            del av ett mycket komplicerat område som har varit väldigt reglerat
            och väldigt koncentrerat.
          </note>
          <note>
            Vad det gäller taxi och skyddet för konsumenter tycker jag att
            man måste se till att landet är väldigt delat. Vi består av glesbygd,
            av medelstora städer och av storstäder. Alltså måste man hitta
            regler som passar Sverige som Sverige ser ut. Vi vill då ha ett
            undantag upp till 40 bilar för att man ska kunna samverka på ett
            gott sätt på mindre orter i glesbygd utan att hela tiden behöva
            söka individuell prövning, som fallet är i dag. Vi vill också
            att man ska ha en möjlighet att samarbeta, framför allt på större
            orter, upp till
          </note>
          <note>
            35 %. Men vi undantar inte en hel bransch från konkurrensprövning.
            Vi tycker att det är viktigt att det finns konkurrens, men samtidigt
            måste man värna om konsumenterna, om medborgarna. Jag tycker att
            detta är fundamentalt.
          </note>
          <note>
            Kanske Göran Hägglund i stället kan svara på vad ert förslag
            egentligen innebär.
          </note>
          <note type="speaker">
            Anf. 38 GÖRAN HÄGGLUND (kd) replik:
          </note>
          <note>
            Herr talman! För att börja med ICA och taxi blir ju effekterna
            av detta att det inte blir tillåtet att samarbeta i beställningscentraler
            om man har över ett visst antal fordon, 40 numera, och inte tillåtet
            med visst samarbete mellan ICA-handlarna. Men, och här skulle
            man väl kunna få ett litet erkännande av Marie
          </note>
          <note>
            Granlund, det är inte alldeles enkelt att förklara för den enskilde
            taxiföraren eller ICA-köpmannen varför den samverkan som sker
            mellan enskilda näringsidkare är fel och ful och ska förbjudas,
            men om de tillsammans skulle bli en koncern i hela Sverige är
            det fine. Då är det okej, om de inte går över procentnivån.
          </note>
          <note>
            Detta är ju väldigt underligt och kan inte heller, tror jag,
            ligga i linje med de intentioner som Marie Granlund har.
          </note>
          <note>
            Vad vårt förslag innebär framgår av reservationen som finns på
            s. 56 i betänkandet. Säg att det bedrivs taxiverksamhet på en
            ort och man finner att priserna där är höga. Jag som konsument
            anmäler och säger att det är betydligt dyrare i Malmö än i Göteborg,
            eller vad det nu kan vara. Då prövas detta av Konkurrensverket.
            Ser man då att konkurrensen har begränsats genom att någon har
            missbrukat sin dominerande ställning får man klämma till den verksamheten
            med vitesföreläggande. Vad man då åstadkommer är att vi som lagstiftare
            beivrar det som är fel - inte, som lagstiftningen nu kommer att
            se ut med ert förslag, att vi beivrar det som inte är fel.
          </note>
          <note type="speaker">
            Anf. 39 MARIE GRANLUND (s) replik:
          </note>
          <note>
            Herr talman! Ni argumenterar från två olika utgångspunkter. Det
            ska alltså vara som det är i dag, för i dag finns det inte något
            undantag. Men samtidigt säger ni att Konkurrensverket bedömer
            detta lite för hårt i dag, och då ska man ändra kriterierna. Då
            har min fråga till flera av debattörerna under den här debatten
            varit: Vad innebär detta konkret? Är detta bara en ändring av
            kriterierna som ska gälla taxi, eller ska det gälla alla branscher?
            Jag tycker att det skulle vara väldigt viktigt att veta. Konkurrenslagen
            kommer att få ett helt annat utseende därefter och inte harmonisera
            med EG-rätten. Vi har ju varit väldigt noga med att försöka korrespondera
            detta.
          </note>
          <note>
            Vad det gäller kedjor i detaljhandeln är det nog ganska lätt
            att förklara för enskilda konsumenter vad vi vill - att försöka
            öka konkurrensen, att få lägre priser. Enskilda affärer ska inte
            få lov att samarbeta och säga att nu ska detta vara det lägsta
            pris man får sätta, utan man ska faktiskt få sätta det pris man
            vill.
          </note>
          <note>
            Man ska inte behöva sätta ett speciellt pris. Det tycker jag
            faktiskt är väldigt lätt att förklara. Jag tror också att detta
            kommer att ha återverkningar som gör -
          </note>
          <note>
            kanske marginellt, men ändå - att vi kan få ned prisnivån i Sverige.
          </note>
          <note>
            Vad det gäller den offentliga och den privata sektorn är det
            alldeles riktigt att vi har olika utgångspunkter. Vi skiljer på
            människan som konsument, som köper saker och ting, och människan
            som medborgare, som har rättigheter. Jag tycker att det är väldigt
            viktigt att man som medborgare har tillgång till vård, skola och
            omsorg kostnadsfritt och på bästa sätt. Om vi pratar om sjukhusen
            var ju den debatten i går, men visst är det viktigt att pengar
            som vi alla hjälper till att samla ihop till våra stora sjukhus
            inte bara får sättas på börsen och att det inte är vinsten som
            ska styra sjukhusen.
          </note>
          <note type="speaker">
            Anf. 40 LENNART BEIJER (v):
          </note>
          <note>
            Herr talman! Som framgår av den hittillsvarande diskussionen
            är detta ett viktigt och intressant betänkande som bör få stor
            påverkan på det svenska näringslivet. I propositionens andra strecksats
            om den allmänna inriktningen av konkurrenspolitiken sägs med stor
            tydlighet vad det handlar om: Karteller och andra konkurrensbegränsningar
            som skadar konsumentintresset kan inte accepteras. De medel som
            staten har att upptäcka och ingripa när företag sätter konkurrensen
            ur spel måste bli effektivare.
          </note>
          <note>
            Globaliseringen av ekonomin, kapitalets fortsatta koncentration
            och omregleringen av tidigare statliga monopol kräver en striktare
            konkurrenspolitik och statliga kontrollorgan med stora befogenheter.
          </note>
          <note>
            Små, privata företag som vill stå fria från storföretag och multinationella
            företag råkar ofta i svårigheter. Ett exempel är Weba, ett litet
            familjeföretag utanför Halmstad som har drabbats mycket hårt av
            diskutabelt samarbete mellan kooperativt ägda Arla, som har fullständig
            kontroll över distributionen till mjölkproducenterna, och multijätten
            Unilever. Trots att test visade att Webas diskmedel var både prisvärt,
            mycket effektivt och bäst ur miljösynpunkt tar Arla bort denna
            produkt från sitt sortiment. Man motiverar sitt handlande med
            att det lilla företaget ville höja priset på sin produkt. Konsumenterna
            var dock fortfarande intresserade av att köpa detta diskmedel.
          </note>
          <note>
            Arlas agerande har skadat familjeföretaget i grunden. Jätten
            Unilever har blivit av med en konkurrent, och Sveriges mjölkproducenter
            har förlorat en bra produkt. De flesta små företag hade gett upp
            för länge sedan. Men i det här fallet kämpar mot alla odds det
            lilla företaget och driver nu process mot Arla.
          </note>
          <note>
            Man kan bara ana hur vanligt det är att små företag drabbas av
            stora företags agerande. Det är bra att
          </note>
          <note>
            Konkurrensverket agerar mot oligopolet på bensinmarknaden. Tyvärr
            har man hittills haft för små möjligheter att syna stora företags
            konkurrensvidriga agerande mot de små företagen.
          </note>
          <note>
            Herr talman! Det finns flera sätt för staten att öka konkurrensen
            i olika branscher. Mycket aktuell är energipolitiken. Energiomställningen
            och den däri ingående kärnkraftsavvecklingen handlar utöver energipolitik
            om att öka mångfalden i energisystemet och därmed effektiviteten
            och konkurrensen. Tack vare omställningsprogrammet byggs nu mycket
            intressanta energilösningar runt om i Sverige. Vi har påbörjat
            övergången från olja och kärnkraft till biobränslen, vind och
            vatten.
          </note>
          <note>
            I Kungälv har man faktiskt kommit ytterligare ett snäpp på väg
            mot ett robust och miljövänligt uppvärmningssystem. Inom något
            år kommer hela
          </note>
          <note>
            Kungälv att värmas huvudsakligen av solvärme och spillvärme.
          </note>
          <note>
            Ett fasthållande vid gamla storskaliga energilösningar, som somliga
            partier har envisats med, skulle ha hindrat den här utvecklingen.
            En fortsatt energiomställning ökar mångfalden av energilösningar,
            ökar konkurrensen och ger förutsättningar för småskaliga, robusta
            och miljövänliga system.
          </note>
          <note>
            Herr talman! De borgerliga partierna pratar mycket och vackert
            om behovet och nyttan av ökad konkurrens. Det är väl bra. För
            moderaterna och kanske för fler borgerliga partier handlar ökad
            konkurrens framför allt om utförsäljning av statliga och kommunala
            verksamheter. Särskild förkärlek har man till de kommunala kärnverksamheterna,
            skola, vård och omsorg, som man vill knoppa av och göra om till
            små privata bolag. De stora sjukhusen vill man börsintroducera.
          </note>
          <note>
            De borgerliga partierna har varit entusiastiska konkurrensförespråkare
            så länge det handlat om tidigare statliga monopol som postmarknad
            och telemarknad. När man läser betänkandet är det emellertid mycket
            tydligt att de borgerliga partierna nu börjar darra på manschetterna.
            Fokus i konkurrenspolitiken förs nu över till näringslivet som
            helhet. Karteller och andra konkurrensbegränsningar som skadar
            konsumentintresset kan inte accepteras, heter det i den allmänna
            inriktningen av konkurrenspolitiken.
          </note>
          <note>
            Det svenska näringslivet står inför en mycket ny situation. Vad
            händer inom branscher som livsmedelsproduktion, byggmaterialsektorn,
            bensinbolagen och bankerna? Är det exempelvis bra för konkurrensen,
            Per Westerberg, att de fyra storbankerna tänker köpa Postgirot?
          </note>
          <note>
            Det är intressant att följa den borgerliga utvecklingen från
            att vara starka konkurrensförespråkare till att bli skeptiska
            och direkt avvisande till förslag som griper in i näringslivets
            beteende. De borgerliga partierna, den här gången med Folkpartiet
            i spetsen, oroar sig över förslaget att utreda möjligheten att
            ge företag lättnader i fråga om konkurrensskadeavgifter om det
            berörda företaget avslöjar andra företags överträdelser.
          </note>
          <note>
            Man är också skeptisk till tanken att konkurrensmyndigheten skulle
            ha befogenhet att splittra stora företag med kraftigt dominerande
            ställning. Och man tycker inte att det finns anledning att reglera
            styrelseledamotskap i konkurrerande företag.
          </note>
          <note>
            Just de här punkterna är ganska naturliga om man ska få till
            en konkurrens, allra helst om man vet hur näringslivet fungerar
            både nationellt och internationellt.
          </note>
          <note>
            Herr talman! Det är knappast överraskande att de borgerliga partierna
            också sviktar i de två känsliga frågorna om taxi och detaljhandeln.
            De här frågorna har onekligen sina besvärliga sidor. Men det handlar
            faktiskt om att öka konkurrensen på de här marknaderna. Det är
            självklart att tätbefolkade regioner ska ha fler konkurrerande
            beställningscentraler. Det är inte bra om stora kedjor centralt
            bestämmer lägsta pris. Samarbete som gynnar konsumenterna och
            inte snedvrider konkurrensen ska även i fortsättningen naturligtvis
            vara möjligt.
          </note>
          <note>
            Konkurrenspolitiken utgår från det faktum att all kommersiell
            verksamhet strävar mot en monopolsituation. Om detta har jag verkligen
            blivit instruerad av flera stycken framgångsrika företagare, som
            mycket ärligt säger: Det förstår du väl att det är så här det
            fungerar. Därför är det naturligtvis nödvändigt att samhället
            skaffar sig redskap för att upprätthålla den sunda konkurrensen.
          </note>
          <note>
            Herr talman! Jag vill yrka bifall till hemställan i betänkandet
            och avslag på samtliga reservationer.
          </note>
          <note type="speaker">
            Anf. 41 PER WESTERBERG (m) replik:
          </note>
          <note>
            Herr talman! Jag uppskattar att en gammal kommunist talar om
            att konkurrens är bra för utvecklingen. Men jag tycker att han
            ändå faller i den gamla fällan att det bara är de stora företagen
            man slår vakt om och glömmer de små, trots de olika exemplen från
          </note>
          <note>
            Halland med tillverkaren av rengöringsmedel.
          </note>
          <note>
            Det man i praktiken säger när det gäller kedjeundantaget för
            detaljhandeln är att små företag, trots att de har lägre priser
            än de stora koncernerna, ska åläggas förbud och begränsningar.
            Om de däremot slår sig samman till en stor koncern går det alldeles
            utmärkt. Därmed blir förslaget som läggs fram av majoriteten direkt
            småföretagarfientligt och jag vågar faktiskt säga konsumentfientligt,
            i och med att dessa företag i de flesta fall visar att de har
            lägre priser än de stora giganterna. Jag förstår därför inte varför
            man inte vill låta dem samverka på ett bra sätt.
          </note>
          <note>
            Det är inte så att vi utformar en lagstiftning som avviker från
            EU-lagstiftningen. Men som Konkurrensverket har sagt inför utskottet
            har det varit svårare att bevisa fel i prissättningen. Därför
            har man valt lagparagrafridandet och den mer teoretiska hanteringen,
            att varje begränsning av konkurrensen är skadlig, även om det
            är väldigt små företag som tillsammans kämpar mot mycket stora
            koncerner. Jag förstår inte den synen. Den är småföretagarfientlig,
            konsumentfientlig, inte bra för utvecklingen i Sverige.
          </note>
          <note>
            När det gäller den offentliga sektorn ska våra gemensamma medel
            utnyttjas på effektivaste grund, oavsett om det är privat eller
            offentligt. Det ska finnas en offentlig tillsyn av både det privata
            och det offentliga när det gäller kvalitetskontroller. Det skapar
            den bästa lösningen.
          </note>
          <note>
            Till sist, herr talman, Posten och Postgirot. Det är nog så att
            vi flyttar pengarna direkt mellan konton, så jag tror faktiskt
            att Postgirot och Bankgirot kommer att vara ganska ointressanta
            om några år.
          </note>
          <note type="speaker">
            Anf. 42 LENNART BEIJER (v) replik:
          </note>
          <note>
            Herr talman! När Per Westerberg fortsätter att ta upp de problem
            som han tror finns med i den förändring som föreslås när det gäller
            detaljhandelssamarbetet tror jag faktiskt att det är en överdrift.
            Det är alldeles klart att allt samarbete som är bra för konsumenten,
            som på olika sätt kan försvaras, ur miljösynvinkel eller samhällssynvinkel,
            naturligtvis ska stöttas.
          </note>
          <note>
            Däremot är det naturligtvis väldigt bra om vi lyckas få till
            stånd en ökad konkurrens också mellan de butiker som finns i det
            här samarbetet. Det kan inte vara bra om 40 butiker i Storstockholm
            har precis samma prissättning. Då handlar det inte ett dugg om
            landsbygden, då handlar det om att få till stånd en konkurrens
            i storstad.
          </note>
          <note>
            När det gäller landsbygden finns alla möjligheter att också i
            fortsättningen ha ett mycket utvecklat samarbete inom denna koncern.
          </note>
          <note>
            Per Westerberg tog också upp den offentliga sektorn, att gemensamma
            medel ska utnyttjas på effektivast möjliga sätt. Det tycker vi
            väl allihop, även om det kan vara lite värre när vi börjar handskas
            med människors liv och leverne.
          </note>
          <note>
            När man läser moderata reservationer och motioner är det så självklart
            att om det knoppar av och säljs ut så mycket kärnverksamhet som
            möjligt i kommunerna blir allt bättre och billigare. Jag vet inte
            om Per
          </note>
          <note>
            Westerberg är villig att nyansera lite grann och inte vara så
            dogmatiskt inställd på att allt ska säljas.
          </note>
          <note type="speaker">
            Anf. 43 PER WESTERBERG (m) replik:
          </note>
          <note>
            Herr talman! Vi är inte dogmatiska om att allt ska säljas, men
            allt ska vara utsatt för alternativ konkurrens.
          </note>
          <note>
            Vi ser hur uppbrytandet av telesektormonopolet ledde till en
            enastående ekonomisk utveckling under
          </note>
          <note>
            90-talet i Sverige, hur avregleringen av energi och el har varit
            utomordentligt framgångsrik, liksom avregleringen av posten. Vi
            tror att det finns mer att göra inom offentlig sektor. Det självfallet
            viktigaste av allt är vård och egen utbildning. Jag säger inte
            att alla ska gå till privata sjukhus eller privata skolor, dvs.
          </note>
          <note>
            friskolor. Jag är helt övertygad om att det kommer att finnas
            en efterfrågan på det offentligdrivna. Lennart
          </note>
          <note>
            Beijer behöver inte vara orolig.
          </note>
          <note>
            Staten och statsmakten har missat i kvalitetskontrollen, alltifrån
            olika typer av äldreomsorg till barnomsorg och sjukhus. Det måste
            finnas kvalitetskontroll i både privat och offentlig vård.
          </note>
          <note>
            Herr talman! Jag går tillbaka till detaljhandeln.
          </note>
          <note>
            Varför ger man sig på de småföretagare som samarbetar som har
            lägst pris, medan de stora går fria?
          </note>
          <note>
            Varför vill man tvinga de små att bli en stor koncern, även när
            det gäller t.ex. taxi i Skellefteå? Vi ska försöka komma till
            en precisering av motiven för att leda in rätt rättstillämpning,
            dvs. komma åt skadliga konkurrensbegränsningar och missbruk av
            marknadsdominerande ställning av stora företag. Det är viktigt
            oavsett om det är offentlig eller privat regi, oavsett om det
            är taxi eller små detaljhandlare som samverkar i glesbygd och
            i små orter som t.ex. min hemstad
          </note>
          <note>
            Nyköping.
          </note>
          <note type="speaker">
            Anf. 44 LENNART BEIJER (v) replik:
          </note>
          <note>
            Herr talman! Det är synd när moderaterna så häftigt kritiserar
            eller vill få ändring på den kommunala kärnverksamheten, att moderaterna
            driver frågan så pass hårt utan att resonera om alternativen.
            Det vore bra om även moderata och andra borgerliga företrädare
            i kommunerna lade ned mer energi på att förbättra den offentliga
            sektor som finns och försöka uppnå mycket av det som man tycker
            saknas. Nu ska man lösa allt genom att ta ansvaret från verksamheterna
            och sälja ut dem - visserligen med de kontrollorgan som Per Westerberg
            vill ska fungera.
          </note>
          <note>
            Det är naturligtvis lite besvärande att när vi har diskuterat
            konkurrenspolitik, och vi vet om att moderaterna börjar bli konsekventa
            i frågorna, hamnar en del problem på bordet som inte löses lika
            galant och enkelt. Två sådana problem är dels taxi, dels detaljhandeln.
            Ändå måste man ha någon princip, någonting att sträva mot, för
            att uppnå bättre konkurrens också vad gäller taxiverksamhet. Det
            måste vara riktigt med det som gäller från statliga myndigheter,
            nämligen att i större orter och regioner ska det finnas mer än
            en beställningscentral. Inriktningen är klar.
          </note>
          <note>
            Sedan vet vi om att övergångarna kommer att ske på olika sätt.
            Jag tror inte att Skellefteålösningen kommer att vara särskilt
            långvarig.
          </note>
          <note type="speaker">
            Anf. 45 GÖRAN HÄGGLUND (kd) replik:
          </note>
          <note>
            Herr talman! Jag tänkte när jag hörde Lennart
          </note>
          <note>
            Beijer försvara konkurrenspolitiken och avregleringar på vissa
            områden att han skulle kunna uppdatera mig med ett bristande minne
            om hur Vänsterpartiet har ställt sig när det gäller skolpengsreformen,
            förslaget till elavregleringen 1994, avregleringen av järnvägstrafiken,
            teleavregleringen, utländska bankers möjlighet att etablera sig
            i Sverige. Detta har spelat en viktig roll för att pressa priserna
            på många olika områden.
          </note>
          <note>
            Jag vill gärna ställa samma frågor till Lennart
          </note>
          <note>
            Beijer som jag ställde till Marie Granlund. På vilket sätt kommer
            beslutet om att avskaffa ICA-
          </note>
          <note>
            undantaget, dvs. att förbjuda samarbete när det gäller varuinköp,
            gemensam marknadsföring, butiksfinansiering, konceptutveckling,
            utbildning och administration, att gynna konsumenten i t.ex. Hultsfred?
            På vilket sätt kommer förbudet mot beställningscentraler över
            en viss nivå att gynna konsumenten i t.ex. Kalmar?
          </note>
          <note>
            Lennart Beijer försvarade utifrån en principiell utgångspunkt,
            inte utifrån vad de faktiska effekterna blir för konsumenterna.
            Det som man tidigare har talat om är det som ska vara i centrum.
          </note>
          <note type="speaker">
            Anf. 46 LENNART BEIJER (v) replik:
          </note>
          <note>
            Herr talman! Jag tror att Göran Hägglund sade någonting om skolpeng.
            Vi har inte kommit så långt i utvecklingen att vi tycker att skolpengen
            är en särskilt bra variant för att få en bra utbildningssituation
            i landet. Tvärtom.
          </note>
          <note>
            Vi var med på avregleringen av el, men vi hade velat göra på
            ett annat sätt. Vi hade velat försvara de kommunala elverken på
            ett bättre sätt.
          </note>
          <note>
            Jag kan också erkänna att vi inte har varit några direkta spjutspetsar
            när det gäller att avreglera marknader över huvud taget. Däremot
            inser vi att när marknaden väl har blivit avreglerad gäller det
            att den hanteras på ett riktigt sätt. Då kan man inte stå kvar
            och tro att ingenting har hänt. Då måste samtliga spelare på planen
            ha samma möjligheter att kunna agera.
          </note>
          <note>
            På vilket sätt gynnar förändringen för detaljhandeln konsumenterna?
            Jag tror att om man får ha kvar samarbetet i alla dess former
            för att gynna landsbygdshandeln, kommer vi att bibehålla en fortsatt
            hyfsad situation där. Kan vi få en ökad konkurrens i butikerna
            i storstadsområden, kommer det också att betyda fördelar för konsumenterna.
            Att taxiföretagen får samarbeta med upp till 40 bilar utan större
            problem, gör att vi äntligen får möjlighet till en ordnad taxiförsörjning
            på 85-87 % av den svenska landsbygden. Det här förslaget är kanske
            inte heller fullfjädrat.
          </note>
          <note>
            Det kan komma fler diskussioner om taxi. Men det är ett stort
            steg framåt för stora delar av landet.
          </note>
          <note type="speaker">
            Anf. 47 GÖRAN HÄGGLUND (kd) replik:
          </note>
          <note>
            Herr talman! Lennart Beijer säger att Vänsterpartiet kanske inte
            har tillhört spjutspetsarna när det gäller avregleringen. Det
            är väl ett understatement som tål att upprepas. Han säger vidare
            att de först har varit emot avregleringarna, men sedan nog ändå
            tyckt att de har varit bra. Så blir det säkert även så småningom
            med skolpengen.
          </note>
          <note>
            Jag tycker att det man ska sätta i centrum när man diskuterar
            lagstiftningen är naturligtvis hur effekterna blir för den enskilde
            konsumenten. Här tycker jag tyvärr att Vänsterpartiet är med och
            utgör en majoritet som har satt principen före effekterna. Det
            är illa för den enskilde konsumenten, framför allt på landsbygden
            där det finns en butik och ett långt avstånd till en betydligt
            större butik. Det kommer att missgynna handeln på landsbygden.
          </note>
          <note>
            På samma sätt tror jag att man lurar sig själv med taxiverksamheten.
            Om vi går från en mängd smååkare till att få ett stort företag
            har vi faktiskt inte vunnit någonting. Tvärtom har vi gått ur
            askan i elden. Det beklagar jag.
          </note>
          <note type="speaker">
            Anf. 48 LENNART BEIJER (v) replik:
          </note>
          <note>
            Herr talman! Även om det här är en politisk debatt, är det inte
            särskilt bra om ett antal företrädare för partier i riksdagen
            så utan nyanser påstår att det kommer att bli mycket sämre för
            detaljhandeln i landet. De kan t.o.m. gå så långt att de säger
            att de små butikerna på landsbygden försvinner. Då går man för
            långt.
          </note>
          <note>
            I betänkandet är det tydligt att vi står bakom ett fortsatt samarbete
            för att klara landsbygdens problem.
          </note>
          <note>
            Det är viktigt att det sker ett samarbete där konsumentintresset
            är ledande, med miljöintressen och ett samhällsintresse.
          </note>
          <note>
            Däremot måste vi även i det här sammanhanget få till stånd en
            bättre konkurrens. Till väldigt stor del handlar det om precis
            det som Marie Granlund var inne på, att det alltså inte får bestämmas
            några lägsta priser. Det tror jag faktiskt kommer att leda till
            en ökad konkurrens vad gäller detaljhandeln i det här landet.
            Likadant är det på taxisidan.
          </note>
          <note>
            Måhända kan det som sagt var komma andra begränsningar, andra
            regler för taxisamarbetet. Det här förslaget innebär att en stor
            del av Sverige får en fungerande taxiservice. Övriga delar kommer
            att drivas mot fler beställningscentraler. Jag tror inte,
          </note>
          <note>
            Göran Hägglund, apropå de som nu i en situation har gått samman
            och blivit ett företag från att förut ha varit 50 företag, att
            en sådan variant kommer att överleva särskilt länge.
          </note>
          <note type="speaker">
            Anf. 49 EVA FLYBORG (fp) replik:
          </note>
          <note>
            Herr talman! Lennart Beijer tog upp en väldigt viktig fråga om
            konkurrensskadeavgiften. Vi i Folkpartiet stöder förslaget att
            man, om en egen företagare underlättar utredningen, ska kunna
            sänka avgiften.
          </note>
          <note>
            Men att med den här vinklingen av konkurrensskadeavgiften närma
            sig ett angiverisamhälle av gammal god öststatsmodell tycker vi
            är väldigt olyckligt. Det kan väl inte heller Lennart Beijer tycka
            är en särskilt god modell egentligen. Vi anser att de här s.k.
            kronvittnena bara ska få användas i mycket begränsad omfattning
            för grova brott där man också biträds av en försvarare.
          </note>
          <note>
            Jag tror att jag därmed har svarat på den frågan.
          </note>
          <note>
            Då kanske Lennart Beijer kan svara på en annan fråga som jag
            har ställt här i dag. Tycker Lennart Beijer att det är rimligt
            att EU:s nuvarande konkurrenslagstiftning systematiskt missgynnar
            små länders konkurrenskraft? Det gäller särskilt ett land som
            Sverige, ett litet land och en liten marknad som dock har ganska
            många goda, stora, duktiga företag.
          </note>
          <note type="speaker">
            Anf. 50 LENNART BEIJER (v) replik:
          </note>
          <note>
            Herr talman! När Folkpartiet tar upp frågan om konkurrensskadeavgiften
            som ett stort problem är det ändå lite konstigt när man läser
            reservationen. Dels säger man att man är med på att den som hjälper
            till i en utredning på något sätt ska kunna komma lite lindrigare
            undan vad gäller avgiften. Men att ett sådant företag skulle hjälpa
            till så mycket att man löser frågan, eller att man gynnas särskilt
            mycket för att man väldigt hårt deltar i att lösa kartell - där
            går gränsen för Folkpartiet.
          </note>
          <note>
            Jag kan i och för sig förstå de principiella svårigheterna. Det
            är lite grann att skärpa upp det system som vi har i dag. Den
            här biten är väldigt ny. Men det är väl så att våra konkurrensskyddande
            myndigheter dels i Sverige, dels ute i världen har sett att det
            blir allt svårare att klara konkurrensen. Det blir allt svårare
            att komma åt karteller.
          </note>
          <note>
            Man läser om någon sammankomst på EU-nivå där kommissionen nu
            vill ha tillåtelse att också smyga hem till de privata bostäderna
            för att leta efter bevismaterial. Det visar väl att det behövs
            extraordinära åtgärder här. Därför är det lite märkligt när de
            borgerliga partierna inte orkar gå med fullt ut när det gäller
            konkurrensskadeavgiften.
          </note>
          <note>
            Vad gäller EU:s nuvarande missgynnande av små länder kan jag
            möjligen ha samma synpunkter som
          </note>
          <note>
            Eva Flyborg. Men detta är EU. Detta är den inre marknaden. Jag
            har väl måhända inte varit den störste förkämpen för denna.
          </note>
          <note type="speaker">
            Anf. 51 EVA FLYBORG (fp) replik:
          </note>
          <note>
            Herr talman! Om man "väldigt hårt deltar", sade
          </note>
          <note>
            Lennart Beijer. Det är egentligen inget annat än att man just
            anger och tjallar på andra. Det är en farlig väg som vi bestämt
            avråder från och vill varna för.
          </note>
          <note>
            Inte ska vi ha ett angiverisamhälle med företagare, småföretagare,
            som anger varandra för småsaker. Det tror jag inte på.
          </note>
          <note>
            Vi anslår dock ökade medel till både Konkurrensverket och konkurrensforskningen.
            Vi har tidigare föreslagit utökade befogenheter för Konkurrensverket
            osv. Ett starkt konkurrensverk är oerhört viktigt men vi vill
            inte ha något angiverisamhälle,
          </note>
          <note>
            Lennart Beijer!
          </note>
          <note>
            Om vi sedan tittar på EU är jag glad att Lennart
          </note>
          <note>
            Beijer kan instämma i själva synpunkten. Men då är det också
            svårt att se varför man går med på de här sakerna från regeringens
            sida. Inte är det så att en konkurrenslagstiftning är viktigare
            till sin form än till sitt innehåll. Att svenska företag drabbas
            oerhört mycket hårdare än t.ex. tyska för att vi är ett litet
            land
          </note>
          <note>
            - inte kan det vara rimligt, Lennart Beijer?
          </note>
          <note type="speaker">
            Anf. 52 LENNART BEIJER (v) replik:
          </note>
          <note>
            Herr talman! Det är inte fråga om, Eva Flyborg, att de här företagen
            ska springa och tjalla om småsaker. Det är ju fortfarande konkurrenslagstiftningen
            som gäller. Det handlar om att ett företag som ingår i exempelvis
            en kartell kommer på bättre tankar. Det är klart att om man i
            ett sådant läge talar om att man ingår i en kartell innebär detta
            i sin tur ett angiveri av övriga. I alla andra brottmål tycker
            vi nog att det är ganska bra om den som vet om någonting talar
            om detta.
          </note>
          <note>
            Det är det här som är det nya. Karteller, samarbete mellan företag
            på ett felaktigt sätt, ska ses som något viktigt, som ett stort
            brott mot den enskilde och mot samhället. Det är därför de här
            åtgärderna kanske blir nödvändiga.
          </note>
          <note>
            EU-reglerna har ju bestämts på EU-nivå. För Sveriges del är det
            självfallet så att vi vill ha reda på hur det här ska fungera
            i framtiden. Det får naturligtvis inte missgynna små länder. Så
            långt är vi väl alla överens, och jag förutsätter att regering
            och departement arbetar med den här frågan.
          </note>
          <note>
            Anf. 53 MARIANNE SAMUELS-
          </note>
          <note>
            SON (mp):
          </note>
          <note>
            Herr talman! Det är intressant, och jag tror också att det är
            nyttigt, att få sitta med i en debatt inom ett ämnesområde som
            man normalt inte brukar vara med på. Jag sitter ju inte i utskottet,
            utan det gör Ingegerd
          </note>
          <note>
            Saarinen för oss. Hon är på Nordiska rådet och kunde därför inte
            delta i den här debatten. Det som fascinerar mig är att inom ett
            sådant här område, som berör konkurrenspolitiken, blir allt plötsligt
            så svart och vitt i debatten. Jag trodde att det bland politiker
            rådde en ganska rörande enighet om att det var viktigt med en
            väl fungerande konkurrenspolitik, att det var viktigt att värna
            konsumenternas rätt och möjligheter på en marknad. Men när jag
            lyssnar på debatten låter det som att det är betydligt viktigare
            att värna en egen ståndpunkt i en sakfråga och att hitta skiljaktigheter
            än att försöka mötas för att om möjligt hitta bra lösningar på
            en, som jag ser det, väldigt svår och komplicerad fråga.
          </note>
          <note>
            Vi har ju som ni kanske vet brottats en hel del med den här frågan
            i vårt parti. Vi tyckte att den var oerhört svår. Det var ett
            komplicerat område, och det var inte helt enkelt att hitta en
            bra lösning. Bl.a. har vi diskuterat taxifrågan fram och tillbaka
            ett flertal omgångar och funderat över vad som blir rätt och fel
            i en sådan fråga - och om det finns något rätt eller fel över
            huvud taget. Vad vi dock har kommit fram till var att vi tyckte
            att det fanns anledning att höja antalet bilar. Därmed landade
            också utskottsmajoriteten på 40 bilar. Jag tror att det är positivt.
            Vi hoppas också att den totala lösningen av det här blir en förbättring
            av konkurrens- och konsumentdelen.
          </note>
          <note>
            När jag läser i betänkandet kan jag inte låta bli att hamna på
            den här reservationen som de borgerliga partierna står för som
            berör offentliga monopol. Det kanske inte är så konstigt eftersom
            jag tillhör de kvinnor som har valt att jobba inom offentlig sektor.
          </note>
          <note>
            Jag tycker att det har varit oerhört positivt.
          </note>
          <note>
            Jag måste då fundera lite grann över vad ni menar när ni skriver
            följande: "Inte minst för de kvinnor som nu till stor del svarar
            för den offentliga välfärdsproduktionen vore det positivt att
            övergå från att vara anställd till att bli egen företagare."
          </note>
          <note>
            Är ni så helt säkra på att alla kvinnor som väljer att jobba
            inom den offentliga sektorn som anställda verkligen skulle vilja
            göra det som egna företagare i stället? Jag tillhör dem som tvekar.
            Dessutom har jag följt denna fråga en hel del utifrån vad som
            hänt i kommunernas besparingspolitik, då man bl.a. har lagt ut
            t.ex. städningen på privata företag. Det är inte så värst många
            av de kvinnor som var anställda inom kommunen och skötte städningen
            som blev kvar. Det var inte dessa kvinnor fick jobben när man
            lade ut det på entreprenad. Många av dem blev faktiskt arbetslösa.
            Syftet var faktiskt inte att fler kvinnor skulle få jobb, utan
            syftet var faktiskt att man skulle spara pengar åt kommunen och
            därmed kunna köpa färre tjänster. Man kan ta städningen som ett
            ganska tydligt exempel på detta. Man kan se hur inte minst barn
            med allergier har drabbats av att kommunerna har minskat servicegraden
            för att spara pengar. Det kan vara positivt i många fall, därför
            att det ger en annan servicenäring. Men det är inte helt självklart
            att just de kvinnor som ni nämner skulle må bättre av att driva
            detta i eget företag är de kvinnor som har haft nytta av detta.
          </note>
          <note>
            Jag tycker att detta är lite intressant just därför att jag kommer
            från den branschen och känner mig lite berörd av detta påpekande
            och inte känner mig särskilt klar över att det finns några tydliga
            enkätundersökningar eller annat som visar att kvinnor som är anställda
            inom offentlig sektor hellre vill driva detta i privata företag.
            Sedan finns det andra fördelar med det, som jag sade, och det
            har vi också tagit med som en viktig del i det hela. Men jag tycker
            att just detta påpekande var lite intressant i detta sammanhang.
          </note>
          <note type="speaker">
            Anf. 54 PER WESTERBERG (m) replik:
          </note>
          <note>
            Herr talman! Jag kan naturligtvis ha respekt för att det finns
            olika syn på taxifrågan. Vi har dock från den borgerliga sidan
            velat värna om en enkel lagstiftning där man utgår från konsumentperspektivet.
            Det är de skadliga konkurrensbegränsningarna, missbruken av de
            marknadsdominerande ställningarna, som vi är ute efter. Det är
            alltså konsumenten som sätts i centrum.
          </note>
          <note>
            Majoritetens förslag är ju i praktiken att taxiföretag med upp
            till 40 bilar inte ens behöver motivera sig i dessa delar. Det
            tycker jag inte är en bra lösning. Jag tycker inte heller att
            den lösning som har varit är bra, där vi har fått en lång rad
            processer på ett sätt som jag inte tror har varit bra ur konsumentsynvinkel
            heller.
          </note>
          <note>
            Det är därför som vi vill ha dessa förtydliganden om skadligheten
            som en mycket viktig del vid prövningen, precis som missbruket.
          </note>
          <note>
            Herr talman! När det gäller offentlig sektor är det korrekt att
            jag kommer från näringslivet, även om jag är konsument när det
            gäller offentlig sektor. Jag har dock en hustru som kommer från
            offentlig sektor.
          </note>
          <note>
            Och jag kan inte dra någon annan slutsats än att det är framför
            allt för vårdtagarna som vi har sjukhus i offentlig sektor. Det
            är för konsumenterna, eleverna, som vi har skolorna och många
            andra saker i offentlig sektor. Men det är bra om det finns alternativa
            arbetsgivare också. Det gynnar många gånger dem som är anställda
            i offentlig sektor. Jag säger inte att det är svart eller vitt
            i alla delar, att allt är bra i den ena och allt är dåligt i den
            andra. Men det ska finnas alternativ som man prövar och som kan
            öka effektiviteten och ge bättre kvalitet och pris. Samtidigt
            ska det ske en kvalitetskontroll. Detta tror jag är bra.
          </note>
          <note>
            Herr talman! Till sist: När vi privatiserade en stor del av äldreomsorgen
            i Nyköping, 60 %, ville de äldre framför allt komma till den privata
            omsorgen.
          </note>
          <note>
            Den togs i stor utsträckning över av personalen med lägre kostnader
            och större efterfrågan från de gamla.
          </note>
          <note>
            Jag tycker att det är ett mycket bra exempel, och det gav valfrihet
            med många olika arbetsgivare.
          </note>
          <note type="speaker">
            Anf. 55 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! När det gäller taxifrågan sade jag just att det
            är en av de frågor som vi har diskuterat utifrån att vi såg att
            den inte var helt enkel. Men vi fann dock att den modell som Per
            Westerberg företräder i detta fall inte innebär en förbättring
            i nuvarande läge. Inte heller i denna debatt har jag funnit att
          </note>
          <note>
            Per Westerbergs modell är den som jag skulle vilja rösta för
            i detta fall. Men visst finns det problem hur man än gör i denna
            bransch. Den har varit föremål för många diskussioner i denna
            kammare under årens lopp, just på grund av att det inte är en
            helt enkel bransch.
          </note>
          <note>
            När det gäller offentlig sektor tillhör jag ett parti som tycker
            att det är bra att det finns alternativ. Vi har också värnat om
            alternativen. Men det var den dogmatiska synen på kvinnor inom
            offentlig sektor som jag vände mig mot, där man utgick från att
            i princip alla kvinnor som i dag har anställning inom offentlig
            sektor skulle gynnas av en privatisering. Jag vet att så inte
            är fallet, därför att det blir en annan situation. Det var den
            formuleringen som jag vände mig mot. Men visst värnar jag också
            om att det ska finnas valmöjligheter och alternativa former osv.
            Det ska naturligtvis också finnas möjligheter för personalkooperativ
            osv. men under former som också gör att konsumenten, i det här
            fallet de äldre, har möjlighet att få en god vård och omsorg.
          </note>
          <note type="speaker">
            Anf. 56 PER WESTERBERG (m) replik:
          </note>
          <note>
            Herr talman! Den sista preciseringen tycker jag var bra. Vår
            uppfattning är ju inte att allt ska privatiseras. Det går inte
            i alla delar. Det finns en korrekthet, som Åke Sandström påpekade.
            I vissa kommuner, inte minst i extrem glesbygd, finns det t.ex.
            inga alternativa vårdgivare eller andra som vill ge bud. Det är
            fråga om att tillåta utmaningar, att låta andra ge förslag på
            hur man kanske löser problemen effektivare med högre kvalitet.
            Det är det som jag vill slå vakt om, och det är det som jag tror
            är bra även för anställda, dvs. att kunna byta arbetsgivare när
            personkemin kanske inte stämmer eller att kunna lösa problemen
            på ett annat sätt.
          </note>
          <note>
            Sedan vill jag återgå till taxiföretagen. Vi är lite envisa här
            därför att om det är en skadlig konkurrensbegränsning eller om
            någon missbrukar sin ställning om man har 38 bilar, så tycker
            vi att det är någonting som inte är bra, och det vill vi inte
            släppa fritt. Det är därför som vi vill göra den här preciseringen
            av lagen i stället för att lämna ett allmänt undantag för alla
            taxiföretag eller samverkansformer med upp till 40
          </note>
          <note>
            bilar, därför att det omfattar, vilket jag tror att de flesta
            i kammaren är medvetna om, en stor del av
          </note>
          <note>
            Sverige där man har upp till 40 bilar. Det är ett väldigt stort
            antal orter, och det blir få orter kvar där man kräver konkurrens.
          </note>
          <note type="speaker">
            Anf. 57 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! När det gäller taxinäringen har vi, som jag sade,
            diskuterat denna fråga. Vi har kommit fram till att modellen med
            att undanta 40 bilar är den som vi tycker verkar vara bäst i detta
            läge. Vi tycker inte att den modell som Per Westerberg värnar
            om i detta sammanhang var den bästa. Det må vara rätt eller fel.
            Det återstår väl att se. Jag tror inte att vi är helt färdiga
            med denna fråga, utan den lär nog komma tillbaka som så många
            andra frågor gör i det här huset.
          </note>
          <note>
            När det gäller offentlig sektor kontra privat sektor är det också
            oerhört viktigt att också värna om att vi har en god offentlig
            sektor och att den kan upprätthålla en hög kvalitet, så att man
            kan känna sig trygg inom det som man faktiskt är med och betalar
            till som konsument under årens lopp.
          </note>
          <note type="speaker">
            Anf. 58 GÖRAN HÄGGLUND (kd) replik:
          </note>
          <note>
            Herr talman! Anledningen till att jag begärde replik är frågan
            om den offentliga sektorn. Jag tycker att det är viktigt att understryka
            att det är positivt med många olika aktörer på den här marknaden,
            inte minst för de anställdas del. De kan själva starta företag
            och ta över viss verksamhet om de har intresse för det, och det
            ska inte motverkas från det offentligas sida.
          </note>
          <note>
            Anställningsvillkoren skulle också förbättras för dem som är
            anställda inom det som i dag är offentlig sektor om det finns
            flera olika arbetsgivare som konkurrerar om arbetskraften. Jag
            tror att detta är en delförklaring till att s.k. kvinnojobb har
            lägre lönenivåer än vad man har inom många andra sektorer. Här
            finns det utrymme för mer av privat företagande, mer av personalkooperativ
            osv. som har visat sig vara former som har fungerat bra på många
            håll där det har prövats.
          </note>
          <note>
            När det gäller taxi- och ICA-frågan har vi i utskottet följt
            Miljöpartiets våndor. Med anledning av propositionen väckte Miljöpartiet
            en motion där man skrev bl.a. att om gruppundantaget togs bort
            skulle det försämra för småbutikernas möjlighet att ge service
            i glesbygd.
          </note>
          <note>
            Men under ärendets gång har man utan någon som helst hemställan
            till regeringen låtit sig övertygas om att man nog skulle lägga
            sig. Det är kanske andra överväganden som har gjort att man har
            hamnat på den ståndpunkten, men jag tycker att det är beklagligt
            eftersom vi hade kunnat få en majoritet för ett beslut i en annan
            riktning och som hade varit bättre för glesbygden.
          </note>
          <note type="speaker">
            Anf. 59 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Angående det sista vill jag säga att vi gjorde en
            annan bedömning av vad som var bättre för glesbygden. Vi tyckte
            att det förslag som vi tillsammans med socialdemokraterna blev
            överens om var bättre för glesbygden än det förslag som ni från
            borgerligt håll ville få igenom.
          </note>
          <note>
            När det gäller offentlig sektor är det precis som
          </note>
          <note>
            Göran Hägglund säger. Det finns en fördel med att det är fler
            aktörer. Visst är det så. Men det är också viktigt - och det tycker
            jag att Göran Hägglund som företrädare för ett av de ansvariga
            partierna i Stockholms landsting ska ta till sig - att man som
            politiker och ansvarig för offentlig sektor ser till att kvaliteten
            kan upprätthållas och att personalen har en bra arbetssituation.
            Det är den gruppen som man är arbetsgivare för, och där finns
            det mycket övrigt att önska, inte minst när det gäller sjukvården
            i Stockholm.
          </note>
          <note>
            Jag har pratat med en hel del sjuksköterskor bl.a.
          </note>
          <note>
            på Karolinska sjukhuset som är oerhört bekymrade över vad som
            håller på att ske. Man försämrar personalsituationen så att sjuksköterskorna
            inte vill vara kvar. Det har man faktiskt ett ansvar för.
          </note>
          <note>
            Det är klart att det är lättare med en privat aktör som har ledningsansvaret
            helt själv än att förlita sig på politiker som inte vill ha en
            god offentlig sektor.
          </note>
          <note>
            Det är precis det som ni säger. Ni vill egentligen privatisera
            alltihop. Därmed vill ni gärna se att det som har byggts upp under
            många år raseras. Det kan jag inte ställa upp på.
          </note>
          <note>
            Vi har ett oerhört stort ansvar, och jag tycker att också Göran
            Hägglunds parti borde ha det i det här fallet.
          </note>
          <note type="speaker">
            Anf. 60 GÖRAN HÄGGLUND (kd) replik:
          </note>
          <note>
            Herr talman! Det var ett angrepp på oss, att vi skulle vara ute
            efter att rasera vård och välfärd.
          </note>
          <note>
            Mycket ska man höra innan öronen trillar av, men det får man
            stå ut med.
          </note>
          <note>
            Självfallet ska vi ha en bra välfärd som gäller alla, alla som
            är sjuka, gamla osv. Det har vi alla politiker ett ansvar för.
            Jag tror inte att det är någon som är ute efter att försämra för
            någon. Sedan har vi olika lösningar. Är det så att man är dogmatiskt
            inriktad på att allt ska ske i offentlig regi, tror jag att man
            är fel ute.
          </note>
          <note>
            Då kan vi inte få den vård som är bäst för patienterna.
          </note>
          <note>
            Det behövs mer av valmöjligheter och nya lösningar.
          </note>
          <note>
            De problem som vi har, som vi och också Marianne Samuelsson uppmärksammar
            finns inom den offentliga sektorn. Det behövs fler alternativ
            som visar på andra vägar för att man ska kunna lösa dessa problem.
          </note>
          <note>
            När det gäller ICA-undantaget skrev Miljöpartiet i sin motion
            att det var fel att ta bort gruppundantaget.
          </note>
          <note>
            Men vad man har fått är en försäkran från utskottets majoritet
            att om det visar sig att detta går åt skogen ska regeringen komma
            tillbaka till riksdagen med förslag.
          </note>
          <note>
            Vi är alla medvetna om med vilken snabbhet riksdagens arbetsformer
            medger att vi arbetar. Skulle det nu vara så - hemska tanke -
            att många små ICA-
          </note>
          <note>
            butiker på landsbygden slås ut hjälper det inte dem särskilt
            mycket om vi säger att regeringen kommer att utvärdera frågan.
            Man kommer kanske att upprätta någon PM och remissbehandla ärendet.
            Så småningom kan det föreligga en proposition till riksdagen som
            behandlas fyra månader senare. Men då är det för sent.
          </note>
          <note>
            Jag tycker att Miljöpartiet har sålt sig alldeles för billigt
            i den här frågan utifrån den position som man hade när man skrev
            en självständig motion.
          </note>
          <note type="speaker">
            Anf. 61 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Jag tror inte att den här propositionen utgör något
            hot mot ICA-butikerna på landsbygden jämfört med det hot som de
            lever under från stormarknader och när det gäller köptrogenheten
            från konsumenterna.
          </note>
          <note>
            I glesbygden finns det ganska få jobb. De flesta pendlar till
            och från någon stad där det ofta finns ett stort köpcentrum som
            det är enklare att besöka på väg hem från jobbet än att åka till
            närbutiken, vilket utgör ett oerhört stort hot mot närbutiken.
            Det kommer vi nog inte åt vare sig med den modell som ni vill
            ha eller med den modell som föreslås i propositionen.
          </note>
          <note>
            Det hotet kommer att kvarstå om man inte satsar mer på en levande
            landsbygd, och det lär vi ju få återkomma till.
          </note>
          <note>
            När det sedan gäller offentlig sektor är det också en fråga om
            det som jag betonande, nämligen om personalpolitik och värnandet
            om de anställda. Det kan inte vara rimligt vare sig för personalsituationen
            eller för vårdtagarna att man på vårdavdelningar i dag inte har
            i stort sett någon fast personal kvar, utan det kommer in bemanningsföretag
            med korttidsanställningar som ska ta hand om vården. Det anser
            jag inte vara en kvalitetssäkrad vård.
          </note>
          <note>
            Det är exakt det som händer bl.a. på Karolinska sjukhuset i Stockholm,
            och det här gör mig väldigt bekymrad. Man borde vara mycket mer
            mån om att värna om en bra vård och se till att den byggs ut och
            kan behållas på ett bra sätt.
          </note>
          <note type="speaker">
            Anf. 62 ROY HANSSON (m):
          </note>
          <note>
            Herr talman! Jag kommer i detta anförande att belysa konsekvenser
            vid avsaknad av eller bristande konkurrens. Jag kommer uppehålla
            mig vid flygtrafiken mellan Gotland och Stockholmsområdet som
            är ett bra exempel på detta. Det är en trafik där staten har ägarintresse
            och därmed har regeringen möjlighet att agera om viljan finns.
          </note>
          <note>
            Herr talman! Lite om bakgrunden.
          </note>
          <note>
            Tidigare var det två flygbolag som upprätthöll trafiken mellan
            Gotland och Stockholmsområdet. Skyways flög till Arlanda och Flying
            Enterprice flög till
          </note>
          <note>
            Bromma.
          </note>
          <note>
            Staten äger genom Näringsdepartementet 20,1 %
          </note>
          <note>
            av SAS-gruppen och SAS äger i sin tur 25 % av
          </note>
          <note>
            Skyways. Sedan en tid äger Skyways hela Flying
          </note>
          <note>
            Enterprice. Således finns det nu ingen konkurrens om flygtrafiken
            mellan Gotland och Stockholmsområdet.
          </note>
          <note>
            Priset på resan mellan Visby och Stockholm -
          </note>
          <note>
            från Arlanda eller Bromma - har under hösten höjts två gånger
            och kostar nu över 4 000 kr. Vid en kontroll nu på morgonen var
            priset 4 163 kr. Det är en betydande höjning som har skett på
            ett år.
          </note>
          <note>
            Det första som hände vid samgåendet till ett flygbolag var att
            priset på årskort mer än fördubblades.
          </note>
          <note>
            Men efter omfattande påtryckningar backade flygbolaget något.
            Jag tycker inte att det är en rimlig prisnivå. Självfallet hämmar
            detta näringslivsutveckling och möjligheter för resande med flyg
            till och från
          </note>
          <note>
            Gotland.
          </note>
          <note>
            Herr talman! För att råda bot på den bristande konkurrensen och
            det orimliga prisläget så är det nu krafter i gång för att starta
            ett nytt flygbolag för trafik till och från Gotland och Stockholmsområdet.
          </note>
          <note>
            Det pris som diskuteras är rimligt och väsentligt lägre än det
            som nu gäller. Vidare kommer resande att få ytterligare ett alternativ
            till det enda flygbolag som nu finns, och det är bra.
          </note>
          <note>
            Herr talman! Nu börjar bekymren.
          </note>
          <note>
            När det nya flygbolaget började undersöka möjligheterna visade
            det sig att det inte gick att få s.k.
          </note>
          <note>
            slots i Stockholmsområdet. Slots är tider för att starta och
            landa. Självfallet går det inte att bedriva flygtrafik utan tillgång
            till start- och landningsmöjligheter.
          </note>
          <note>
            Konkurrenssituationen, eller bristen på konkurrens, på den svenska
            inrikesflygmarknaden är ett resultat av SAS dominerande ställning.
            SAS har på olika sätt lierat sig med de mindre flygbolagen och
            som i fallet Skyways gått in som aktiv ägare. Därtill ska läggas
            att Luftfartsverket, en statlig myndighet, naturligen har omfattande
            kontakter med det dominerande flygbolaget.
          </note>
          <note>
            Jag tror att alla mer eller mindre instämmer i att vi inte har
            en fungerande marknad inom inrikesflyget, vilket återspeglas bl.a.
            på biljettpriset.
          </note>
          <note>
            Konkurrensverket har uppmärksammat detta och lämnat förslag till
            regeringen.
          </note>
          <note>
            Kortfattat innebär förslagen på detta område:
          </note>
          <note>
            ? att man aktivt ska arbeta för en ändring av reglerna för slots-fördelning
            så att de blir mer dynamiska och ger ökat utrymme för konkurrens,
          </note>
          <note>
            ? att man ska ge flygbolag i inrikestrafiken chans att utveckla
            trafik i konkurrens med SAS, dels genom att beakta konkurrensaspekten
            vid planering av ökad flygkapacitet, dels genom att villkor för
            trafiken på Bromma även fortsättningsvis utformas så att förutsättningarna
            för konkurrens kvarstår och slutligen
          </note>
          <note>
            ? att avyttra SAS ägarandel i Skyways.
          </note>
          <note>
            Dessvärre har regeringen i den proposition som nu behandlas inte
            beaktat Konkurrensverkets förslag vad gäller inrikesflyget.
          </note>
          <note>
            Jag förutsätter att regeringen snarast återkommer till riksdagen
            med förslag enligt Konkurrensverkets rekommendationer vad gäller
            ökad och sund konkurrens inom inrikesflyget.
          </note>
          <note>
            Herr talman! Detta är ett exempel från vardagslivet på hur bristande
            konkurrens och intressegemenskaper negativt kan påverka utvecklingen
            för en hel region.
          </note>
          <note>
            Det är viktigt att det finns verklig konkurrens inom alla områden,
            och jag beklagar att en utskottsmajoritet lite halvhjärtat behandlat
            denna proposition
          </note>
          <note>
            - en proposition som inte på något sätt täcker alla områden.
          </note>
          <note>
            Med detta instämmer jag i Moderata samlingspartiets tidigare
            yrkande i föreliggande betänkande.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 11 §.)
          </note>
          <note>
            6 § Riksdagens arbetsformer
          </note>
          <note>
            Föredrogs konstitutionsutskottets betänkande 2000/01:KU4
          </note>
          <note>
            Riksdagens arbetsformer (prop. 2000/01:1 delvis).
          </note>
          <note type="speaker">
            Anf. 63 INGER RENÉ (m):
          </note>
          <note>
            Herr talman! Det här betänkandet behandlar motionsyrkanden från
            såväl årets som förra årets motionsperiod. Alla tar upp vårt interna
            arbete här i riksdagen och arbetet i våra valkretsar. Men det
            innebär inte att de inte har bäring också på den demokratiska
            utvecklingen i samhället i stort, tvärtom. Frågor som har med
            val att göra, t.ex. riksdagens IT-policy eller att öppna sammanträden
            för insyn, bara för att nämna några, har naturligtvis med möjligheter
            att kommunicera med medborgarna att göra. Därmed ökar möjligheten
            att påverka det politiska skeendet.
          </note>
          <note>
            I stort sett är hela utskottet överens. Men vi moderater har
            två reservationer som, om de hade bifallits, skulle varit positiva
            för ett vitalare arbete här i kammaren och skulle vitaliserat
            den politiska debatten ute i samhället.
          </note>
          <note>
            I den första reservationen föreslår vi att ledamöterna här i
            salen ska placeras efter partitillhörighet och inte efter valkrets.
          </note>
          <note>
            Talman efter talman har, herr talman, försökt och lagt ned mycket
            möda på att på olika sätt reformera kammardebatterna. Att placera
            ledamöter efter partillhörighet tror vi är en metod att få debatterna
            livfullare och intressantare. Det är antagligen inte bara en tillfällighet
            att en klar majoritet av parlamentsledamöter runtom i världen
            enligt en undersökning är grupperade efter politisk uppfattning.
            Bara 7 av 54
          </note>
          <note>
            tillfrågade länder hade valkretsindelning som grund för placering,
            och då rörde det sig i en del fall om kommunistiska öststater
            där partitillhörighet inte var ett användbart placeringskriterium.
          </note>
          <note>
            Man kan antagligen härleda dagens ordning till historien. Då
            uppfattades riksdagsledamöter främst som företrädare för sin valkrets.
            Men i dag är ju partitillhörigheten en viktigare indelningsgrund
            än valkretsen. I kommun och landsting och också i Europaparlamentet
            är man placerade partivis.
          </note>
          <note>
            Vi tror att en platsfördelning här i plenisalen efter partitillhörighet
            skulle ge debatterna större livlighet och åskådlighet. Skillnaden
            i närvaro mellan olika partigrupper skulle bli tydlig. Det skulle
            också bli enklare att se hur olika partier röstade vid voteringar.
          </note>
          <note>
            I debatten skulle vi få en mer tät verksamhet, och de som deltar
            i en debatt skulle inte, som nu, sitta utspridda som russin i
            en kaka - dessutom en ganska snål russinmängd.
          </note>
          <note>
            Denna förändring fordrar inga ombyggnader och ingen ny apparatur
            och kan därför genomföras genast, och det tycker jag att vi ska
            göra. Jag yrkar alltså bifall till reservation 1.
          </note>
          <note>
            Den andra reservationen rör sig inom samma härad, nämligen att
            öka intresset för politik. Den behandlar utskottens möjligheter
            att själva få besluta om sina arbetsformer. Utskotten skulle t.ex.
            kunna öppna vissa av sina sammanträden för allmänheten. Där skulle
            också den nya tekniken, t.ex. IT och Internet, kunna användas
            för att öka insynen i utskottens arbete.
          </note>
          <note>
            Vi menar att en försöksverksamhet med denna inriktning skulle
            vitalisera arbetet här i riksdagen och samtidigt öka medborgarnas
            insyn i och förhoppningsvis också intresse för den politiska beslutsprocessen.
            Jag yrkar bifall också till reservation nr 3.
          </note>
          <note type="speaker">
            Anf. 64 KENNETH KVIST (v):
          </note>
          <note>
            Herr talman! Intresset för riksdagens arbetsformer tycks ju vara
            enastående när vi debatterar inför denna tomma sal. Jag borde
            kanske inte kritisera dessa arbetsformer eftersom det brukar heta
            att hälsan tiger still. Man kanske inte finner det mödan värt
            att vara närvarande. Men kanske säger det något om våra arbetsformer
            att debatterna om desamma lockar så få deltagare och åhörare.
          </note>
          <note>
            Enligt regeringsformens första kapitel ska riksdagen vara folkets
            främsta företrädare. Det framgår också att riksdagen ska bestämma
            över lagar, statens inkomster och utgifter, utse regeringsbildare
            och utöva kontrollmakt gentemot regeringen.
          </note>
          <note>
            Förutsättningarna för riksdagens arbete är stadda i förändring.
            De mest dramatiska är en följd av EU-
          </note>
          <note>
            medlemskapet. Riksdagen är på de områden som omfattas av EU-rätten
            inte längre ensam lagstiftare och är dessutom delvis reducerad
            till ett transportkompani i en del andra frågor där Sverige bundit
            upp sig inom EU.
          </note>
          <note>
            Systemet medför en överflyttning av makt från riksdagen till
            EU-organ men kanske framför allt till regeringen. Riksdagen måste
            därför för demokratins skull ställa sig uppgiften att hävda sin
            position. Det är riksdagens ledamöter, vilka är direkt valda företrädare
            för väljarna, som enligt vår grundlag ska vara folkets främsta
            företrädare. Denna ställning måste försvaras och återerövras,
            inte minst när Sverige har gått med i en så elitistiskt konstruerad
            organisation som
          </note>
          <note>
            EU.
          </note>
          <note>
            Herr talman! Arbetsformerna i riksdagen påverkar allmänt den
            roll som riksdagen kan spela i och för samhällets utveckling.
            Naturligtvis är det inte bara formerna som påverkar. Politikens
            innehåll är ju alltid det avgörande. Men arbetsformerna är ett
            återkommande diskussionstema och bör vara så. De är föremål för
            mer eller mindre fortlöpande översyn av det som numera kallas
            riksdagsstyrelsen och också av våra eminenta talmän.
          </note>
          <note>
            När vi betraktar våra arbetsformer finner vi att vissa är mycket
            bra, det är inte tu tal om det. Vi har en bra beredning av de
            flesta ärenden. Men vi kan också konstatera att en del onödig
            tidsspillan går till dubbelarbete och upprepningar som egentligen
            inte gör någon glad. Mycket av riksdagens tid ägnas t.ex.
          </note>
          <note>
            till att år efter år behandla närmast identiska motioner och
            motionsyrkanden utan att det hänt så mycket i själva saken eller
            att riksdagens majoritetsförhållanden på minsta sätt förändrats.
          </note>
          <note>
            Därför måste frågan prövas hur vi utan att krympa ledamöternas
            initiativrätt kan göra denna mer reell.
          </note>
          <note>
            Att upprepa ett motionskrav i ett ärende år från år utan att
            frågan har kommit i ett nytt läge är ofta ett skeninitiativ. Möjligtvis
            kan det ge något litet pluspoäng i någon tabell över aktivitet
            i lokalpressen eller något sådant. Men det är ett skeninitiativ
            som kräver tid och resurser.
          </note>
          <note>
            Även om det förekommer att vissa utskott ibland schablonbehandlar
            dessa ständigt och ofta återkommande upprepade motionerna är heller
            inte denna schablonbehandling bra för systemet och för riksdagen
            som ett organ för att ta en tätposition i samhällsdebatten. Vi
            får alltså ägna mycket tid åt det som på detta vis blir ett idisslande
            eller ett slags ritualfrågor.
          </note>
          <note>
            Samtidigt är riksdagens tid för att utvärdera om besluten blev
            det som avsågs alltför knapp. Vi får alltför sällan omfattande
            och framtidsinriktade debatter.
          </note>
          <note>
            Jag kan ta ett annat exempel där vi borde tänka över våra arbetsformer.
            Det är de s.k. särskilda ämnesdebatterna. Det är i och för sig
            ett alldeles utmärkt institut som har inrättats. Partier kan begära
            särskilda debatter i ett ämne, och alla partier deltar i dessa.
            Om man som företrädare för ett parti som inte anhängiggjort ett
            ärende för debatt ska delta i debatten får man göra en deklaration
            om partiets ståndpunkt i sex minuter, och sedan har man två minuter
            för en liten kommentar därutöver. Den formen möjliggör knappast
            vare sig meningsfull polemik eller dialog i det politiska samtalet.
            Därmed blir det lätt en sorts ritualdiskussioner.
          </note>
          <note>
            Herr talman! Se till systemet med frågestunderna.
          </note>
          <note>
            Enligt min mening ska det vara en rättighet för en ledamot av
            riksdagen att ställa en fråga till en regeringsföreträdare. Men
            så som frågestunderna nu ser ut sker det på nåder. Vi har visserligen
            rätt att ställa skriftliga frågor och i huvudsak rätt att få interpellationer
            besvarade, vilket i sig är bra. Men när det gäller frågestunden
            är det de som har lite tur, reser sig upp lite flitigare än andra,
            eller vad det kan bero på, som får ordet. Sedan är svaren också
            av mycket skiftande karaktär beroende på om ministern har hunnit
            att läsa på eller memorera det ämne som frågeställaren tar upp.
            Det kanske blir en mer TV-mässig show.
          </note>
          <note>
            Men det har sällan blivit några meningsfyllda politiska dialoger
            på det viset.
          </note>
          <note>
            Kanske skulle vissa rituella debatter, motionsskrivande och behandlingar
            kunna minskas och ersättas av mer analytiska diskussioner och
            mer öppna politiska samtal om de stora framtidsfrågorna. I motion
          </note>
          <note>
            K336 har vi några vänsterpartister tagit upp de frågorna och
            ställer en del förslag till talmännens och riksdagsstyrelsens
            begrundande. Då vi förmodar att dessa frågor säkert kommer att
            diskuteras inom ramen för det arbete som bedrivs för att utveckla
            riksdagens arbetsformer har vi inte skrivit någon reservation
            för motionen, utan vi har velat peka på några saker vi tar upp
            i debatten.
          </note>
          <note>
            Herr talman! Vi har dock en reservation. För att jämställdheten
            ska göra ytterligare framsteg krävs vad som kallas för mainstreaming-arbete.
            Detta engelska eller amerikanska ord stammar ur det förhållandet
            att huvudfåran, the mainstream, i det politiska och statsvetenskapliga
            tänkandet utgår från männen som norm. Den politiska debatthuvudfåran
            kännetecknas av att kvinnornas villkor förtigs, att kvinnor utsätts
            för härskarmekanismer som uteslutning, utestängning, marginalisering
            eller trivialisering.
          </note>
          <note>
            Politiska teorier men också analyser är ofta skrivna av män,
            för män och om män. Att "mainstreama"
          </note>
          <note>
            kvinnofrågorna är därför att ge kvinnoperspektivet dess rättmätiga
            plats i den politiska debattens huvudfåra. Ett sådant arbete bedrivs
            i samhället, och inte minst i regeringen. Det är en lovvärd ambition.
            Regeringen har ställt upp jämställdhet som ett prioriterat mål.
            Något som i och för sig inte heller motsäger vad riksdagen gör.
          </note>
          <note>
            Även om en hel del återstår att göra i sammanhanget sker en hel
            del positivt. Ministrar, verkschefer och handläggare utbildas
            t.ex. i jämställdhetsfrågor.
          </note>
          <note>
            Även kommittéhandboken, som ska tjäna som ett riktmärke i utredningsarbetet,
            lyfter fram jämställdhetsperspektivet på ett förtjänstfullt sätt.
          </note>
          <note>
            Även om frågan också hålls vid liv i riksdagen tycks vi ändå
            här ligga något efter regeringen i detta avseende. Ännu så länge
            är det bara arbetsmarknadsutskottet som måste behandla jämställdheten
            på sitt område. Det innebär att andra utskott faktiskt kan bortse
            från olika förslags olika konsekvenser för män och kvinnor.
          </note>
          <note>
            Vi vet att kvinnor är mer beroende av t.ex. socialförsäkringar
            än män. Kvinnligt företagande har inte samma stöd som männens.
            Pensionssystemet slår könsmässigt olika. Situationen för kvinnliga
            och manliga interner inom fångvården är olika, osv. Alltför sällan
            lyfts dessa olikheter fram.
          </note>
          <note>
            I motion 1999/2000K265 tas dessa frågor upp. Jag menar att motionärerna
            har helt rätt och att riksdagsstyrelsen och riksdagskommittén
            bör beakta de förslag som där framförs. Man ska skapa en formaliserad
            plikt för utskotten att beakta kvinnofrågan och kvinnoaspekterna.
          </note>
          <note>
            Utskottets majoritet avstyrker detta modesta förslag med hänvisning
            till det allmänna programstadgandet i RF:s 1 kap. att den offentliga
            makten ska utövas med respekt för alla människors lika värde och
            att det allmänna ska tillförsäkra män och kvinnor lika rättigheter.
          </note>
          <note>
            Detta vällovliga och allmänna stadgande är ingen lösning på problemet.
            Det krävs ett mer precist formellt instrument för att lyfta frågorna.
            Det visar erfarenheterna och de brister som trots allmänna deklarationer
            finns i det faktiska arbetet för jämställdhet mellan könen.
          </note>
          <note>
            Även om utskotten sannolikt, som majoriteten utgår ifrån, arbetar
            med de allmänna stadgarna för ögonen blir de konkreta konsekvenserna
            av olika förslag alldeles för sällan synliggjorda med mindre att
            de aktivt tas upp, analyseras och explicit redovisas.
          </note>
          <note>
            Praktiken - även konstitutionsutskottets och min egen - visar
            att frågan om jämställdhet och om s.k.
          </note>
          <note>
            mainstreaming av kvinnans situation måste lyftas upp på ett mer
            konkret sätt.
          </note>
          <note>
            Därför, herr talman, yrkar jag bifall till reservation nr 2 till
            betänkandet.
          </note>
          <note type="speaker">
            Anf. 65 PÄR AXEL SAHLBERG (s):
          </note>
          <note>
            Herr talman! Jag tror att det är frågor som ligger oss väldigt
            nära när vi resonerar om hur våra egna arbetsförhållanden är -
            inte så mycket av någon sorts riksdagsledamotsegoistiska skäl,
            utan just för den roll vi har att utföra i denna demokratins högborg.
            Vi vet ju att den just nu sjuder av aktivitet, även om det inte
            var så många i kammaren när den här debatten började.
          </note>
          <note>
            Många av de motioner som är ihopsamlade i betänkandet är sådana
            som jag tror mer och mer kommer att tas om hand av såväl riksdagsstyrelsen
            som rådet för ledamotsnära frågor. Den organisation som vi har
            är ju ny. Därför vet vi inte riktigt exakt vilka initiativ som
            kommer att tas i olika sammanhang, men jag tror att det är angeläget
            att betona att vi utöver beslut som går via ett betänkande från
            ett utskott också har dessa interna organ som bearbetar just de
            här frågorna. Detta gör också att när vi nu har gått igenom de
            motioner som är behandlade här så hänvisas en hel del av dem till
            ett löpande arbete som sker i dessa organ.
          </note>
          <note>
            Frågan om riksdagens arbetsår tror jag alltid kommer att vara
            aktuell. Ibland finns det en överbetoning av det arbete som riksdagsledamöterna
            utför i det här huset. Men vi har ju också i och med vårt uppdrag
            ett särskilt ansvar för att såväl i sakfrågor som i demokratins
            frågor i allmänhet föra dialogen både - och i huvudsak - inom
            vårt eget land, men också med internationella kontakter. Jag tror
            därför att det är viktigt att vi fortsätter att slipa verktygen
            så att vi blir effektiva såväl i arbetet här i huset som i valkretsar
            och ute i landet.
          </note>
          <note>
            Detta för mig till nästa punkt på dagordningen bland de betänkandeförslag
            och reservationer som finns. Det handlar om ledamöternas placering
            här i plenisalen. Detta har debatterats, och det har funnits modeller
            för att bygga om plenisalen för att skapa en större närhet. Många
            av oss är väl rätt så glada i det brittiska systemet, där man
            har en mycket större närhet mellan bänkarna, en mycket intensivare
            debatt och även flera burop osv. Jag vet inte om det är någonting
            som passar oss i vårt sammanhang, men visst känns den här salen
            lite ödslig emellanåt. Jag tror dock att det är den typen av radikala
            grepp som skulle krävas, och inte diskussioner om att placera
            om oss i partigrupper.
          </note>
          <note>
            Jag är lite förvånad att man i reservationen när det gäller placeringen
            i plenisalen anför som ett argument att vi skulle upphäva den
            nu gällande geografiska sittningen med hänvisning till att vi
            nu har rikslistor, som gör att anknytningen till valkretsen försämras,
            är annorlunda eller hur man nu vill beskriva det. Jag tror att
            det leder oss alldeles fel. Det representativa systemet bygger
            nämligen på att det är från olika miljöer som vi kommer tillsammans
            här i Sveriges riksdag och arbetar med de frågor som ligger på
            riksdagens bord. Det innebär ju inte att vi bara representerar
            våra valkretsar och de människor som har valt oss och som bor
            i våra hemlän och valkretsområden. Men att försöka argumentera
            för en förändrad sittning i plenisalen med hänvisning till att
            det lokala sambandet skulle vara upplöst - det tror jag leder
            tanken alldeles fel.
          </note>
          <note>
            Kenneth Kvist har varit inne på en del resonemang om såväl debatter
            här i kammaren som motionerna och motionsbehandlingen. Det tror
            jag att vi kommer att komma tillbaka till på olika sätt.
          </note>
          <note>
            När det sedan gäller utskottens arbete så finns det en reservation
            om att öppna utskotten. Jag tycker att det är värt en mer reflekterande
            och analyserande debatt, och jag tänker inte föra så mycket av
            den här och nu. Ibland när vi är ute på våra korståg för att tala
            om öppenheten och hur viktig den är i demokratin får vi frågan
            tillbaka till oss om hur öppen vår riksdag och våra utskott är.
            Jag är inte säker på att lösningen är att öppna riksdagens utskott
            i allmänhet. Däremot tror jag att det är alldeles utmärkt att
            mer och mer av utfrågningar och hearingar kan pågå i utskottens
            arbete. Men detta måste hela tiden vägas mot det politiska hantverk
            som sker av kompromisser och även torgförande av åsikter och debatter.
            Jag yrkar avslag på de reservationer som föreligger.
          </note>
          <note>
            Jag tror att jag nöjer mig med att till slut ta upp en enda ytterligare
            fråga. Det gäller registrering av ledamöters ekonomiska intressen.
            Under sommaren dök det upp en debatt om hur detta register skulle
            hanteras, och vad det är de ledamöter egentligen kommunicerar
            som väljer att inte låta sina intressen där registreras. Frågan
            om ifall detta borde vara ett obligatoriskt register tas upp i
            en motion.
          </note>
          <note>
            Utskottet pekar på att det var sagt redan när registret infördes
            att det fanns ett behov av att också utvärdera hur det fungerar
            och vad det innehåller. Den passningen spelar vi också från utskottet
            till vederbörliga i de övriga organen i riksdagen. Men vi gör
            också en modernisering, så att de kyrkokommunala uppdragen nu
            inte längre hör till den sfär av uppdrag som redovisas. Det förslaget
            lägger vi alltså också fram.
          </note>
          <note>
            I övrigt tycker jag att de frågor som här aktualiseras är värda
            vidare bearbetning. Jag räknar med att såväl rådet för ledamotsnära
            frågor som riksdagsstyrelsen kreativt och aktivt kommer att jobba
            vidare med detta.
          </note>
          <note>
            Jag yrkar därför bifall till utskottets hemställan i betänkandet
            och avslag på reservationerna.
          </note>
          <note type="speaker">
            Anf. 66 INGER RENÉ (m) replik:
          </note>
          <note>
            Herr talman! Att det vore stimulerande med en förändring av arbetet
            här i kammaren är vi enligt utsagor alla överens om. Väldigt många
            förslag har diskuterats. De allra flesta innebär stora förändringar
            och höga kostnader. Att byta placeringar här i kammaren efter
            nästa val kostar ingenting.
          </note>
          <note>
            I dag representerar vi alla hela riket och vårt parti
          </note>
          <note>
            - inte i första hand vår valkrets. Om man tittar på beteckningen
            efter Pär Axel Sahlberg ser man att den i dag inte är Halland,
            utan ett s inom parentes. Därför är det naturligt, eftersom vi
            i första hand representerar landet och våra partigrupper, att
            också sitta partivis.
          </note>
          <note>
            Jag vill fråga Pär Axel Sahlberg vad han har - annat än historiska
            och konservativa skäl - emot detta förslag.
          </note>
          <note type="speaker">
            Anf. 67 PÄR AXEL SAHLBERG (s) replik:
          </note>
          <note>
            Herr talman! Jag tror för det första att frågan inte riktigt
            skapar den dynamik och kreativitet som vi hoppas på och avser.
            Jag delar därmed Inger Renés åsikt om att det är större typer
            av insatser som behöver göras.
          </note>
          <note>
            För det andra delar jag däremot definitivt inte ståndpunkten
            att det är rätt att säga att vi i första hand representerar riket
            och partiet, och först i senare hand valkretsen. Inte minst i
            och med inslaget av personval, som kombineras med partivalet,
            så tror jag att den lokala anknytningen är oerhört viktig.
          </note>
          <note>
            Om det är av nostalgiska, historiska eller konservativa skäl
            som det känns lite speciellt att sitta på
          </note>
          <note>
            Hallandsbänken vet inte jag, men jag tycker att det har sitt
            värde.
          </note>
          <note type="speaker">
            Anf. 68 INGER RENÉ (s) replik:
          </note>
          <note>
            Herr talman! Jag tycker också att det har ett värde att representera
            min valkrets, Bohuslän. Men jag gör det oavsett vilken stol jag
            sitter på.
          </note>
          <note>
            Pär Axel Sahlberg talade om att han skulle kunna tänka sig radikala
            steg. Då är jag ganska nyfiken på att få höra vad det är för radikala
            steg som han tänker på när det gäller att vitalisera arbetet här
            i kammaren.
          </note>
          <note>
            När har de framförts? I vilken form? Och hur kan vi behandla
            de radikala stegen så att vi får en förändring? Det vore inte
            minst till hjälp för vår talman, som oavbrutet efterfrågar möjligheter
            att vitalisera debatten här.
          </note>
          <note>
            Sedan är jag glad över att Pär Axel Sahlberg i stort - så tror
            jag det uttrycktes - är positiv till reservation nr 3 som handlar
            om att öka insynen i arbetet i våra utskott. Då undrar jag också
            på vilket sätt Pär
          </note>
          <note>
            Axel Sahlberg avser att utveckla denna positivitet så att vi
            kommer till ett resultat.
          </note>
          <note type="speaker">
            Anf. 69 PÄR AXEL SAHLBERG (s) replik:
          </note>
          <note>
            Fru talman! Det är viktigt att vi hjälper talmännen.
          </note>
          <note>
            När Inger René nämnde detta om hur vi kan hjälpa talmännen tänkte
            jag på att i dag får talmännen ropa efter intensitet i kammaren.
            Om vi hade haft det brittiska systemet skulle de slagit klubban
            i bordet och ropat: Order! Order! Det kanske är så att budskapen
            visserligen är lite olika, men jobbet kvarstår för talmännen.
          </note>
          <note>
            Jag tror därför att Westminstersystemet skulle vara ganska spännande
            att införa, men jag tycker kanske att det vill till att man kan
            motivera att lägga så mycket pengar på det. Jag skulle vara mer
            intresserad av ett slags närhet i plenisalen än av att vi nödvändigtvis
            sitter utspridda efter partifärg.
          </note>
          <note>
            Jag tror inte att debatten är avslutad, Inger René.
          </note>
          <note>
            Den kommer att fortsätta.
          </note>
          <note>
            När det gäller öppenheten i utskotten tycker jag kanske att konstitutionsutskottet,
            som nu lägger fram det här betänkandet, är ett utmärkt exempel.
            Jag vet inte hur många timmar vi hade offentliga utskottssammanträden
            och hearingar under våren, med det var nog rekord. Det gick dessutom
            långt in på sommaren. Jag tror att andra utskott kan jobba lite
            mer som KU gör med den öppenheten. Däremot tror jag inte att det
            löser den här typen av problem att TV-
          </note>
          <note>
            sända från normala utskottssammanträden.
          </note>
          <note type="speaker">
            Anf. 70 KENNETH KVIST (v) replik:
          </note>
          <note>
            Fru talman! Pär Axel Sahlberg förbigår det jag sade om mainstreaming
            av kvinno- och jämställdhetsfrågorna med tystnad. Jag kan ju tolka
            det på lite olika sätt. I bästa fall kan jag tolka det så att
            Pär Axel
          </note>
          <note>
            Sahlberg, som den analytiska person han är, något blygs över
            den svaga argumentation som utskottsmajoriteten har när den yrkar
            avslag på vår motion och därmed på reservationen. Men debatten
            i den frågan får väl föras vidare. Var så säker! Vi kommer inte
            att nöja oss med att frågan bemöts med tystnad utan hålla frågan
            levande till dess att vi vinner framgång.
          </note>
          <note>
            Sedan vill jag bara understryka en annan sak som
          </note>
          <note>
            Pär Axel Sahlberg tar upp, nämligen den motion som jag själv
            har varit med om att väcka om att göra registreringen av ledamöters
            åtaganden och ekonomiska intressen obligatorisk. Det är ju rimligt
            att det kommer till en utvärdering. Jag vill bara understryka
            att det är viktigt att den utvärderingen görs snart, så att vi
            därmed kan få en bakgrund till att analysera denna fråga. Principiellt
            anser jag att frågan om registrering av eventuella ekonomiska
            sidintressen osv.
          </note>
          <note>
            bör vara obligatorisk - någonting som alla ledamöter i riksdagen
            bör åläggas att delta i.
          </note>
          <note type="speaker">
            Anf. 71 PÄR AXEL SAHLBERG (s) replik:
          </note>
          <note>
            Fru talman! Det vore möjligen intressant att höra en alternativ
            förklaring till varför jag inte tog upp frågan. Det lät som om
            Kenneth Kvist tänkte rabbla upp några stycken, men vi fick bara
            höra den första.
          </note>
          <note>
            Jag har inte någon avvikande mening från den betoning som jag
            tyckte Kenneth Kvist på ett utmärkt sätt gjorde härifrån talarstolen
            av vikten av jämställdhetsfrågorna som ett slags grundton i vår
            analys och politiska bearbetning. Också på den punkten, liksom
            när det gäller diskussionen kring registret, delar jag synen att
            det bör utvärderas snabbt.
          </note>
          <note>
            Däremot kan jag kanske inte riktigt förstå Kenneth Kvists stora
            vurm för den här motionen när det gäller mainstreaming och jämställdhetsfrågor.
            När jag läser den, och möjligen stöter min fot något, tycker jag
            att betoningen av en formell plattform möjligen kan leda tanken
            lite fel. Ibland har vi en viss benägenhet att hamna i ett slags
            utanverk och regelsystem som ser bra ut på papperet. Jag är mer
            intresserad av att det här fungerar i reell politik. Där tror
            jag att det finns en stor samsyn mellan Kenneth Kvist och mig
            och också mellan många andra ledamöter här i riksdagen. Vi måste
            fortsätta att bearbeta och fördjupa de här frågorna. Men att tro
            att vi löser det genom ett tillstyrkande av just den här motionen
            är nog att tro både Kenneth Kvist och möjligen motionärerna Ulla
          </note>
          <note>
            Hoffmann m.fl. om för mycket.
          </note>
          <note type="speaker">
            Anf. 72 KENNETH KVIST (v) replik:
          </note>
          <note>
            Fru talman! Så kom frågan upp ändå. Det var ju meningen. Jag
            tror att vi är ganska överens. Åtminstone hoppas jag det. Det
            finns väl inget som motsäger det.
          </note>
          <note>
            Det är bra med vissa regler och formella instrument som understöder
            positiva ting. Den här motionen är inte så formulerad att den
            anvisar en väg. Den vill att Riksdagskommittén - när den skrivs
            heter den ju någonting annat - eller riksdagsstyrelsen utreder
            och uppmärksammar den här frågan i lämplig form för att skapa
            ett incitament till utskotten att ta upp kvinnofrågorna och jämställdhetsfrågorna.
            Jag tror att
          </note>
          <note>
            Pär Axel Sahlberg och jag är helt överens om att så bör ske bättre.
          </note>
          <note type="speaker">
            Anf. 73 PÄR AXEL SAHLBERG (s) replik:
          </note>
          <note>
            Fru talman! Jag tror också att vi är överens. Om
          </note>
          <note>
            Kenneth Kvist bevakar det formella, vill jag gärna bevaka det
            reella.
          </note>
          <note type="speaker">
            Anf. 74 HARALD NORDLUND (fp):
          </note>
          <note>
            Fru talman! Vi debatterar nu ett betänkande från konstitutionsutskottet
            som handlar om riksdagens arbetsformer. En huvudfråga tycks vara
            hur vi ska sitta i kammaren. Inte ger det här betänkandet uttryck
            för särskilt mycket nytänkande.
          </note>
          <note>
            Kenneth Kvist berörde flera frågeställningar. En gällde upprepandet
            av motioner, och han sade att vi inte borde få göra det. Jag tror
            att det är viktigt att vi får göra det. Jag tror att det är viktigt
            att tiden får verka. I fjol avslog man min motion om att avskaffa
            den nuvarande allmänna motionstiden. Jag har noterat att tiden
            börjar bli lite mer mogen nu. När jag nästa år för tredje gången
            återkommer med motionen är det kanske dags för bifall. Jag tror
            att det är viktigt att vi får göra detta.
          </note>
          <note>
            Jag håller inte heller med Kenneth Kvist om hur han ser på frågestunderna.
            Det är en av de få förändringar som har vitaliserat riksdagsdebatterna.
            Jag tycker att vi ska se positivt på detta. Det kan gå att förbättra.
          </note>
          <note>
            Däremot håller jag med honom när det gäller de extra begärda
            debatterna. De kan bli mer livfulla genom att vi får replikrätt.
            Det tror jag är en viktig förändring.
          </note>
          <note>
            Fru talman! Vidare vill jag snabbt beröra tre frågeställningar.
            Det gäller Europaparlamentarikernas deltagande i riksdagsdebatter,
            den allmänna motionstiden och ett särskilt miljöutskott.
          </note>
          <note>
            Det är viktigt att vi kan hitta vägar för att föra EU-
          </note>
          <note>
            politiken närmare svenska medborgare och politiker.
          </note>
          <note>
            Det är min förhoppning att Riksdagskommittén kommer fram till
            att folkpartiförslaget om Europaparlamentarikernas deltagande
            i riksdagsdebatterna bör behandlas positivt.
          </note>
          <note>
            Efter två år som riksdagsledamot är jag fortfarande förvånad
            över att vi är så angelägna om att hålla fast vid den nuvarande
            ordningen med motionstid.
          </note>
          <note>
            Jag är ombud för väljarna. Jag är inte representant för systemet.
            När jag den 6 oktober möter en medborgare och konstaterar att
            jag är beredd att agera i en viss fråga, den ligger i linje med
            min folkpartistiska ideologi, ska jag svara: Tyvärr, du får vänta
            ett år. På det sättet kan jag inte spela rollen som ombud för
            medborgarna. Vi måste avskaffa detta. Jag tror att det är dags
            att göra det nästa år.
          </note>
          <note>
            Det tredje som jag ville beröra gäller miljö- och jordbruksutskottet.
            Det bör delas upp.
          </note>
          <note>
            Regeringen skriver i budgetpropositionen bl.a.:
          </note>
          <note>
            "Regeringens samordning av miljöpolitiken och ekologiskt hållbar
            utveckling har sin utgångspunkt i detta utgiftsområde samtidigt
            som åtgärder för en god miljö i stor utsträckning också finansieras
            inom ramen för andra utgiftsområden." Främst gäller det utgiftsområdena
            internationellt bistånd, kultur, medier, trossamfund och fritid
            osv.
          </note>
          <note>
            Regeringen har med sin skrivning starkt argumenterat för att
            bereda natur- och miljöfrågor fristående från såväl bostads- och
            kulturfrågor som jordbruks- och skogsfrågor. Varför ska vissa
            näringsfrågor behandlas tillsammans med natur- och miljöfrågor
            och andra inte?
          </note>
          <note>
            Fru talman! Jag vill yrka bifall till reservationerna
          </note>
          <note>
            2 och 3.
          </note>
          <note type="speaker">
            Anf. 75 KENNETH KVIST (v):
          </note>
          <note>
            Fru talman! Om Harald Nordlund bara har suttit två år i riksdagen
            är det möjligt att han inte har upptäckt att motioner kommer igen
            gång efter gång. Jag har visserligen bara varit ledamot i sex
            år, men jag har arbetat som politisk sekreterare sedan 70-talet.
          </note>
          <note>
            Jag kan säga att teorin om att droppen urholkar stenen tyvärr
            inte stämmer på flertalet av de motionsinitiativ som tas. Många
            gånger tar man initiativ till en motion, får en blänkare i lokaltidningen
            och följer sedan inte ens upp den egna motionen, som om den inte
            vore allvarligt menad. Andra gånger upprepas motionen mekaniskt,
            mer eller mindre med samma text och samma motiv år efter år. Det
            läggs ned möda och debattid. Den debatten tenderar att bli retrospektiv.
            I
          </note>
          <note>
            stället kunde vi fördjupa oss i nya frågeställningar och förhållanden
            och rikta blickarna framåt.
          </note>
          <note>
            Jag menar inte att man ska ta bort motionsrätten.
          </note>
          <note>
            Men den borde kanske begränsas till att ett motionsyrkande får
            upprepas två gånger under en mandatperiod när riksdagen har samma
            politiska sammansättning, om ingenting särskilt inträffat. Det
            är en skälig och rimlig utveckling. Då kan riksdagen få tid och
            utrymme för ett mera konstruktivt arbete. Man kan t.ex. införa
            ökad motionsrätt vid händelse av större vikt. Vi är också helt
            överens om att vi vill ha mer livfulla särskilda debatter, framför
            allt i framtidsinriktade men även andra brännande, politiska frågor.
          </note>
          <note type="speaker">
            Anf. 76 HARALD NORDLUND (fp):
          </note>
          <note>
            Fru talman! Det sistnämnda vill jag instämma i.
          </note>
          <note>
            Onödigt upprepande av motioner har sin grund i det faktum att
            motionstiden är begränsad. Det handlar alltför mycket om att prestera
            ett visst antal motioner och inte om att spela rollen som medborgarnas
            ombud.
          </note>
          <note>
            Om vi tar bort allmänna motionstiden och betonar att vi är ombud
            för medborgarna tror jag att vi kommer bort från ett onödigt upprepande
            av motioner. Jag tror att det har sin grund i någonting annat,
            nämligen ordningen med motionstiden.
          </note>
          <note type="speaker">
            Anf. 77 KENNETH KVIST (v):
          </note>
          <note>
            Fru talman! Jag håller med om att den allmänna motionstiden i
            dess nuvarande form kan diskuteras.
          </note>
          <note>
            Det ligger nästan i förslaget, att den ska reduceras på något
            sätt. Å andra sidan innebär den allmänna motionstiden motionsrätt
            i anslutning till en proposition, nämligen budgetpropositionen.
            Den tar upp hela det politiska området. Därför har envar ledamot
            möjlighet att motionera med anledning av denna proposition. Därför
            är det svårt att inskränka motionsrätten med anledning av budgetpropositionen.
            Den är mer eller mindre allomfattande, och det innebär att det
            blir en motionstid.
          </note>
          <note>
            Det finns en problematik kring motionsrätten. Det blir en stress
            för ledamöterna. De ska samla pluspoäng genom antalet motioner.
            Det blir att man slänger in det man slängde in i fjol. Vi kan
            se i utskott efter utskott att man slänger in en motion innan
            fjolårets motion är färdigbehandlad. Plötsligt ligger det två
            motioner med precis samma yrkande på riksdagens bord. Det förekommer
            t.o.m. att man lägger fram motioner trots att en utredning behandlar
            ärendet, en utredning där motionären själv sitter med. Ändå motionerar
            han och kräver en utredning som redan är tillsatt. Det finns en
            slentrian, att man gång på gång upprepar motioner. Det tar av
            utskottspersonalens, utskottens och kammarens tid, tid som vi
            skulle kunna använda till betydligt mer konstruktiva samtal. Det
            tror jag att vi är helt överens om. Sedan får vi tillsammans klura
            ut en bra väg för att nå det vi båda åsyftar.
          </note>
          <note type="speaker">
            Anf. 78 HARALD NORDLUND (fp):
          </note>
          <note>
            Fru talman! Vi har begränsade möjligheter att motionera med anledning
            av budgetpropositionen. Vi kan inte motionera i alla frågor med
            anledning av den.
          </note>
          <note>
            Det har tidigare - inte i denna debatt - angivits administrativa
            och organisatoriska skäl till att man inte skulle avskaffa allmänna
            motionstiden. Då är vi farligt ute. Vi måste bort ifrån argumentet
            administrativa skäl för en förändring så att vi bättre kan spela
            ombudets roll. Jag är glad att det inte har nämnts i denna debatt.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 11 §.)
          </note>
          <note>
            7 § Penningtvätt
          </note>
          <note>
            Föredrogs justitieutskottets betänkande 2000/01:JuU3
          </note>
          <note>
            Penningtvätt (prop. 1999/2000:145).
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under 11 §.)
          </note>
          <note>
            8 § Redovisning av fördelningen av medel från
          </note>
          <note>
            Allmänna arvsfonden under budgetåret 1999 och
          </note>
          <note>
            Riksdagens revisorers förslag angående Allmänna arvsfonden
          </note>
          <note>
            Föredrogs socialutskottets betänkande 2000/01:SoU2
          </note>
          <note>
            Redovisning av fördelningen av medel från Allmänna arvsfonden
            under budgetåret 1999 och Riksdagens revisorers förslag angående
            Allmänna arvsfonden
          </note>
          <note>
            (skr. 1999/2000:125 och förs. 1999/2000:RR9).
          </note>
          <note type="speaker">
            Anf. 79 INGRID BURMAN (v):
          </note>
          <note>
            Fru talman! Socialutskottets betänkande nr 2 behandlar redovisning
            av fördelning av medel från
          </note>
          <note>
            Allmänna arvsfonden och Riksdagens revisorers förslag angående
            Allmänna arvsfonden. Jag vill helt kort enbart redovisa det tillkännagivande
            som detta betänkande innehåller.
          </note>
          <note>
            Ett enigt utskott anser att Riksdagens revisorers rapport ger
            stöd för att flera olika frågeställningar i anslutning till Allmänna
            arvsfonden och Arvsfondsdelegationen bör bli föremål för ytterligare
            utredning.
          </note>
          <note>
            Utskottet föreslår därför att man ska tillsätta en utredning
            som ska få i uppdrag att ge en allsidig belysning av de frågeställningar
            som finns samt, om det behövs, också föreslå förändringar. Utskottets
            förslag till riksdagen är att vi ska göra detta tillkännagivande
            till regeringen.
          </note>
          <note>
            Fru talman! Jag yrkar bifall till hemställan i socialutskottets
            betänkande 2.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 11 §.)
          </note>
          <note>
            9 § Personlig assistans till personer över 65
          </note>
          <note>
            år
          </note>
          <note>
            Föredrogs socialutskottets betänkande 2000/01:SoU3
          </note>
          <note>
            Personlig assistans till personer över 65 år (prop.
          </note>
          <note>
            2000/01:5).
          </note>
          <note type="speaker">
            Anf. 80 LARS ELINDERSON (m):
          </note>
          <note>
            Fru talman! Socialutskottets betänkande nr 3 är ett efterlängtat
            betänkande, som har efterlysts i utskottet i varje fall under
            de två senaste åren, då jag har deltagit. Jag tror även att det
            varit så några år dessförinnan.
          </note>
          <note>
            Gränsen vid 65 år för rätten till personlig assistans har inneburit
            orättvisor och orimliga konsekvenser för personer med svåra handikapp
            i och med att de uppnår 65-årsåldern. Den har också skapat en
            onödig och orimlig oro för många personer, med en osäkerhet om
            framtiden åren innan de fyller 65 år. Dessutom har
          </note>
          <note>
            65-årsgränsen inneburit administrativa och andra bekymmer i den
            kommunala verksamheten och i diskussionerna mellan kommunerna
            och försäkringskassan.
          </note>
          <note>
            Från moderat sida har vi i flera år krävt att 65-
          </note>
          <note>
            årsgränsen ska tas bort. Också andra partier har framfört samma
            krav.
          </note>
          <note>
            Inför risken - så upplever jag det - att regeringen av en majoritet
            i riksdagen skulle tvingas att ändra bestämmelserna valde regeringen
            till slut att lägga fram ett förslag om att avskaffa 65-årsgränsen.
            Man har annonserat detta en tid, men utan någon speciell motivering
            har det enligt vår uppfattning dröjt alldeles för länge. Det känns
            mycket tydligt att regeringens förslag kommer motvilligt - inte
            bara därför att man har skjutit på frågan i flera år, utan också
            på grund av delar av innehållet i propositionen och även, vill
            jag säga, i utskottsmajoritetens betänkande.
          </note>
          <note>
            Enligt förslaget ska assistansbehovet kunna omprövas även efter
            det att någon fyllt 65 år om det, nota bene, bedöms att behovet
            har minskat. Det är naturligtvis inte orimligt. Om behovet av
            assistans skulle minska, t.ex. på grund av en framgångsrik rehabilitering,
            nya effektiva mediciner eller nya tekniska hjälpmedel, är det
            naturligtvis möjligt att också behovet av assistansinsatser minskar.
          </note>
          <note>
            Men den vanligaste situationen är ändå motsatsen, dvs. att funktionshindren
            förvärras med tiden och att behovet av assistans därför ökar.
            När den situationen uppstår ska det ökade behovet enligt propositionen
            inte tillgodoses genom LSS utan genom den kommunala hemtjänsten,
            med allt vad det innebär av diskussioner mellan två olika huvudmän
            och med olika personer ansvariga för olika delar av insatser riktade
            till enskilda handikappade.
          </note>
          <note>
            Regeringens motivering till detta är att det annars skulle bli
            omöjliga gränsdragningsproblem mellan kommunen och försäkringskassan
            och också svårigheter att bedöma vilka behov som är relaterade
            till handikappet och vilka behov som är åldersrelaterade.
          </note>
          <note>
            Jag har försökt att ytterligare sätta mig in i den frågan. Självklart
            är det så att också funktionshindrade drabbas av normalt åldersbetingade
            behov. Men till skillnad från de flesta av oss andra drabbas flertalet
            svårt funktionshindrade därutöver av tids- eller åldersbetingade
            förändringar av sitt funktionshinder, och ibland också av handikappens
            art.
          </note>
          <note>
            Jag har talat med ett antal olika experter på rehabilitering
            och behandling av olika typer av svåra funktionshinder. Alla bekräftar
            den uppfattning jag tidigare haft, nämligen att tids- och åldersbetingade
            förändringar av olika former av funktionshinder -
          </note>
          <note>
            framför allt funktionshinder som orsakas av medicinska orsaker
            - i allmänhet inte bara kan skiljas ut från vad som är normalt
            åldersbetingade förändringar utan också i mycket hög grad kan
            förutses. Påståendet i propositionen är alltså felaktigt.
          </note>
          <note>
            De gränsdragningsproblem som majoriteten talar om finns redan
            i dag, men beror framför allt på det delade ansvaret mellan kommunerna
            och försäkringskassan. Det är därför vi moderater har föreslagit
            att hela betalningsansvaret för assistansersättningen ska återgå
            till staten.
          </note>
          <note>
            Fru talman! Jag yrkar därför bifall till reservationen. Vi anser
            att assistansen, så länge man tillhör personkretsen för personlig
            assistans, fullt ut ska ges inom ramen för LSS både före och efter
            65 års ålder.
          </note>
          <note>
            Anf. 81 ESTER LINDSTEDT-
          </note>
          <note type="speaker">
            STAAF (kd):
          </note>
          <note>
            Fru talman! Kristdemokraterna tillhör de partier som i flera
            år har motionerat om att 65-årsgränsen för
          </note>
          <note>
            LSS skulle avskaffas. Därför hälsar vi också med glädje att regeringen
            har kommit med förslag om att
          </note>
          <note>
            65-årsgränsen ska upphöra när det gäller den insatsen.
          </note>
          <note>
            Jag vill på en gång yrka bifall till reservationen.
          </note>
          <note>
            Vi har också åsikten att reglerna ska gälla fullt ut om man tillhör
            personkretsen för LSS, oavsett åldersgränsen.
          </note>
          <note>
            Man kan också diskutera om 65-årsgränsen egentligen är riktig.
            Vi försöker ju förskjuta pensionsåldern till 67 år. Så frisk är
            man att man kan jobba till dess. Många säger t.o.m. lite elakt
            att pensionssystemet förutsätter att man jobbar till dess att
            man är 90 år. Ska man kunna jobba till dess att man är 90 ska
            man kanske kunna anses vara rätt frisk.
          </note>
          <note>
            Åldersgränsen blir ganska flytande.
          </note>
          <note>
            Vi är glada för att förslaget har kommit om att 65-
          </note>
          <note>
            årsgränsen slopas, men vi anser alltså att reglerna ska gälla
            fullt ut både före och efter om man är berättigad till assistans.
          </note>
          <note type="speaker">
            Anf. 82 KENNETH JOHANSSON (c):
          </note>
          <note>
            Fru talman! Reformen om personlig assistans är en reform som
            infördes med Centerpartiet i regeringsställning. Reformen har
            blivit en mycket uppskattad insats, som inneburit en ökad frihet
            och en större möjlighet till ett självständigt och tryggare liv
            för funktionshindrade. Livskvaliteten har på ett mycket påtagligt
            sätt förbättrats. Assistansreformen har även inneburit ökad trygghet
            och avlastning för de anhöriga. Stödet är ju utformat så, att
            det har kunnat anpassas mycket väl till den enskildes behov.
          </note>
          <note>
            Beslutet i dag om att funktionshindrade som innan de fyllt 65
            år haft assistans ska få behålla assistans och ersättning även
            efter 65-årsdagen är efterlängtat.
          </note>
          <note>
            "Äntligen!", är det många som säger, och så även jag.
          </note>
          <note>
            När jag har mött funktionshindrade och anhöriga har det varit
            ett mycket berättigat krav, och det tillgodoses nu äntligen.
          </note>
          <note>
            Centerpartiet motionerade i samband med nationella handlingsplanen
            för äldrepolitiken riksdagsåret
          </note>
          <note>
            1997/98 om den ändring som vi i dag är på väg att fatta beslut
            kring. Även om jag tycker att regeringen har skjutit denna fråga
            framför sig alldeles för lång tid är ändå ordspråket "bättre sent
            än aldrig" befogat.
          </note>
          <note>
            Jag vill å Centerpartiets vägnar yrka bifall till hemställan
            i socialutskottets betänkande med undantag beträffande rätten
            till utökat antal assistanstimmar efter det att man har fyllt
            65 år. Där yrkar även jag bifall till fyrpartireservationen, där
            Centerpartiet ingår som en reservant. I övrigt yrkar jag alltså
            bifall till hemställan i utskottets betänkande.
          </note>
          <note type="speaker">
            Anf. 83 KERSTIN HEINEMANN (fp):
          </note>
          <note>
            Fru talman! Detta är en efterlängtad proposition för alla som
            har eller har haft rätten till personlig assistent. Det är också
            för Folkpartiets del en efterlängtad proposition. Vi har länge
            krävt att man ska få behålla den personliga assistenten även efter
            65 års ålder.
          </note>
          <note>
            Tyvärr har propositionen en stor skönhetsfläck.
          </note>
          <note>
            Antalet assistanstimmar får inte utökas dagen efter det att man
            har fyllt 65 år. Anledningen till detta är att det är svårt att
            avgöra vad som hör ihop med funktionshindret och vad som kan betecknas
            som följder av åldrandet, anges det i propositionen.
          </note>
          <note>
            Detta är djupt olyckligt. När man som svårt funktionshindrad
            äntligen kan känna sig trygg och säker på att man får ha kvar
            den hjälp man kanske har haft i flera år ska en eventuell försämring
            av hälsotillståndet ändå betyda ett ingrepp i det privata livet.
            Ytterligare personer ska komma in och bistå. Detta bäddar för
            problem inte bara för den som är funktionshindrad utan naturligtvis
            också för den personal som ska bistå. Vad är min uppgift? Vad
            är någon annans uppgift? Fler personer ska komma och gå i den
            funktionshindrades hem. Ytterligare tvister kan komma att uppstå
            mellan försäkringskassan och kommunen.
          </note>
          <note>
            För den enskildes skull vore det allra bästa om timmarna för
            den personliga assistansen kunde utökas. Och som en följd av detta
            borde det, enligt Folkpartiets uppfattning, vara naturligt att
            försäkringskassan tar över ansvaret. Det har vi länge krävt, inte
            bara för dem som är över 65 år utan för alla. Det är alltså ett
            återställande av den ursprungliga handikappreformen.
          </note>
          <note>
            Det var ett misstag av regeringen att ge kommunerna ansvaret
            för de första 20 timmarna. Detta har enbart lett till problem.
            De två huvudmännen har försökt att bolla över ansvaret till varandra.
            Det missgynnar de svårt funktionshindrade i allra högsta grad.
          </note>
          <note>
            I en vardag som kan vara besvärlig ändå tvingas de i många fall
            att strida med två parter. Det är åtminstone en för mycket. Det
            här handlar inte om pengar, eftersom kostnadsökningen för staten
            torde vara marginell. Det handlar om trygghet för människor som
            utan egen förskyllan har hamnat i en besvärlig och arbetsam situation.
          </note>
          <note>
            Fru talman! Folkpartiet, Moderaterna, Kristdemokraterna och Centerpartiet
            har i det här betänkandet en reservation gentemot majoritetens
            bifall till propositionen, som handlar just om att man också ska
            kunna få utökad tid efter 65 års ålder. Jag yrkar härmed bifall
            till den reservationen.
          </note>
          <note type="speaker">
            Anf. 84 CATHERINE PERSSON (s):
          </note>
          <note>
            Fru talman! Det handlar om personlig assistans till personer
            över 65 år. Som tidigare har nämnts här är det ett efterlängtat
            tillägg. Det är också betydelsefullt i den lagstiftning som nu
            gäller angående personlig assistans. Det är ett tillägg som äntligen
            kommer.
          </note>
          <note>
            Betänkandet SoU3 behandlar just propositionen
          </note>
          <note>
            Personlig assistans till personer över 65 år samt fem motionsyrkanden.
          </note>
          <note>
            Enligt lagen om stöd och service till vissa funktionshindrade,
            LSS, ges personer som tillhör lagens personkrets rätt till personlig
            assistans om behov av stöd finns. Rätt till assistansersättning,
            enligt lagen om assistansersättning, har den enskilde när de grundläggande
            behoven överstiger 20 timmar i veckan. Och syftet är just att
            ge den enskilde ett självständigt och oberoende liv.
          </note>
          <note>
            Rätten till personlig assistans har nu funnits i drygt sex år.
            Under den här tiden har assistansreformen inneburit många positiva
            inslag i vardagen för dem med omfattande funktionshinder. Den
            har inneburit ökad valfrihet, större inflytande och bättre livskvalitet,
            helt enkelt bättre förutsättningar för ett värdigt vardagsliv.
          </note>
          <note>
            I dag är det ca 8 000 personer som har personlig assistans. Hittills
            har dock rätten till personlig assistans och assistansersättning
            gällt personer som inte har fyllt 65 år. Jag är därför glad, i
            likhet med tidigare talare, över att regeringen nu föreslår att
            insatser enligt 9 § 2 mom. LSS och assistansersättningen bibehålls
            av en person som har beviljats respektive uppbär en sådan förmån
            innan han eller hon fyller 65
          </note>
          <note>
            år eller inkommer med en ansökan senast dagen före
          </note>
          <note>
            65-årsdagen och därefter beviljas sådan insats eller ersättning.
          </note>
          <note>
            Propositionen innebär också att personer som före den 1 januari
            2001 har beviljats nämnda insatser eller assistansersättning som
            sedan har upphört på grund av att han eller hon har fyllt 65 år
            har rätt att efter ny ansökan återfå insatsen eller ersättningen
            tidigast fr.o.m. den 1 januari 2001. Omfattningen av insatserna
            eller ersättningen ska grundas på det beslut som gällde närmast
            före 65-årsdagen, och ansökan ska ha inkommit senast den 31 december
            2002.
          </note>
          <note>
            Regeringen föreslår också att antalet assistanstimmar inte får
            utökas efter det att den insatseller assistansberättigade har
            fyllt 65 år. Och tvåårsomprövning av assistansersättning ska heller
            inte göras för personer som är äldre än 65 år.
          </note>
          <note>
            Fru talman! I några motioner tas frågan om tak för insatsens
            omfattning upp. Bedömningen av den enskildes behov av insatser
            ska alltid göras med utgångspunkt i vad som anses vara normalt
            för personer i samma ålder. Enligt nuvarande regler ska insatser
            enligt LSS endast ges till personer med ett funktionshinder som
            uppenbart inte beror på normalt åldrande.
          </note>
          <note>
            I takt med stigande ålder ökar behovet av hjälp med t.ex. städning,
            inköp och personlig hygien. Det kan då uppstå gränsdragningsproblem
            med att avgöra huruvida ett ökat stödbehov har uppstått på grund
            av normalt åldrande eller på grund av att den sjukdom som har
            föranlett funktionshindret har förvärrats. Mot den bakgrunden
            ställer sig utskottet bakom regeringens förslag och avstyrker
            motionerna.
          </note>
          <note>
            Slutligen föreslås det i propositionen att provisoriska beslut
            om ersättning enligt LASS som är gynnande efter delegation får
            fattas av tjänstemän vid försäkringskassan. Samtliga lagändringar
            och förändringar föreslås träda i kraft den 1 januari 2001.
          </note>
          <note>
            I en motion tar man upp det angelägna i personlig underrättelse
            om lagändringen till dem som tidigare har mist rätten till personlig
            assistans och assistansersättning på grund av att de har fyllt
            65 år. Normalt sett förväntas människor själva hålla sig à jour
            med gällande lagstiftning och ta del av allmän information. Utskottet
            delar dock motionärens uppfattning att det i nu förevarande sammanhang
            är motiverat med en riktad informationsinsats. Utskottet har också
            erfarit att samtliga ca 600 personer som berörs av de aktuella
            övergångsreglerna skriftligen kommer att informeras om dessa regler
            av Riksförsäkringsverket.
          </note>
          <note>
            Motionen får härmed anses vara tillgodosedd.
          </note>
          <note>
            Fru talman! Sammanfattningsvis ställer sig socialutskottet bakom
            regeringens förslag. Jag yrkar härmed bifall till utskottets hemställan
            och avslag på samtliga reservationer och motioner.
          </note>
          <note type="speaker">
            Anf. 85 LENA OLSSON (v):
          </note>
          <note>
            Fru talman! Jag vill börja med att yrka bifall till hemställan
            i det här betänkandet. Det är, precis som alla andra har tagit
            upp, med stor glädje som vi yrkar bifall till just det här som
            handlar om att personer med personlig assistans i fortsättningen
            även får behålla den efter sin 65-årsdag.
          </note>
          <note>
            Betänkandet grundar sig på en samarbetsproposition mellan Vänsterpartiet,
            Socialdemokraterna och
          </note>
          <note>
            Miljöpartiet.
          </note>
          <note>
            Det här är en fråga som Vänsterpartiet har drivit väldigt länge.
            Motivet har ju varit, som också har framgått av andra talare här,
            att det inte är rättvist att ta bort den personliga assistansen
            bara för att man fyller 65 år. Det har ju inneburit en trygghet
            för de funktionshindrade att ha samma personer hos sig, personer
            som känner de funktionshindrade och har varit hos dem under en
            lång tid. Det är därför väldigt positivt att vi kan lägga fram
            det här betänkandet.
          </note>
          <note>
            Jag tänker också på reservationen. Där finns många angelägna
            bitar om utökning. Vi tycker att vi nu ska följa den här utvecklingen
            inom området. Vi ställer oss inte främmande för att utveckla reformen
            i framtiden, men i dagsläget tar vi dessa steg. Tack!
          </note>
          <note type="speaker">
            Anf. 86 LARS ELINDERSON (m) replik:
          </note>
          <note>
            Fru talman! Jag vill bara ställa en kort fråga till
          </note>
          <note>
            Lena Olsson. Hon inledde sitt anförande med att tala om att Vänstern
            liksom över partier har drivit den här frågan väldigt länge. Hur
            kommer det sig då att vi inte fick stöd för vårt yrkande om ett
            tillkännagivande i den här riktningen redan förra året?
          </note>
          <note type="speaker">
            Anf. 87 LENA OLSSON (v) replik:
          </note>
          <note>
            Fru talman! När man har ett samarbete med samarbetspartierna
            får man gehör för vissa krav. När det gäller andra krav tar det
            lite längre tid. Men jag säger precis som Kenneth Johansson: bättre
            sent än aldrig.
          </note>
          <note type="speaker">
            Anf. 88 LARS ELINDERSON (m) replik:
          </note>
          <note>
            Fru talman! Jag vill instämma i lyckönskningarna till att Vänsterpartiet
            nu lyckades få socialdemokraterna att acceptera att den här förändringen
            är nödvändig.
          </note>
          <note type="speaker">
            Anf. 89 THOMAS JULIN (mp):
          </note>
          <note>
            Fru talman! Jag vill börja med att yrka bifall till hemställan
            i betänkandet.
          </note>
          <note>
            Även jag är glad att vi äntligen har fått den här förändringen
            till stånd. Det är ett förslag som Miljöpartiet har motionerat
            om i flera år, ett förslag som medför att funktionshindrade med
            personlig assistans får behålla sin assistans även efter fyllda
            65 år.
          </note>
          <note>
            Under åren har det varit många som oroat sig inför 65-årsdagen.
            De har varit oroade över att förlora sin assistans och få ett
            försämrat liv. Det är ju inte så många år sedan de fick den här
            möjligheten, och den förbättrade deras liv väsentligt.
          </note>
          <note>
            Jag tycker att det är synd att förslaget inte också innehåller
            en möjlighet att få utökad assistans efter 65
          </note>
          <note>
            år. Samma regel borde gälla för alla som har ett behov av personlig
            assistans, oavsett ålder.
          </note>
          <note>
            Vissa grupper inom handikapprörelsen har begripligt nog jublat
            över det här förslaget och uttalat att de ser det som ett första
            steg i en viktig riktning.
          </note>
          <note>
            Efter vad jag har hört har de inte vågat bråka för mycket om
            möjligheten att utöka timmarna även efter
          </note>
          <note>
            65-årsgränsen. De har sagt sig vara rädda att den här reformen
            då kanske skulle fördröjas. Därför har de även sagt till mig:
            Bråka inte så mycket om den biten, utan återkom med den längre
            fram!
          </note>
          <note>
            Vissa andra grupper inom handikapprörelsen har däremot varit
            väldigt besvikna över att denna möjlighet till utökad tid inte
            finns med och också kritiskt uttalat det. Jag förstår dem. Jag
            skulle själv gärna ha ställt mig bakom den reservation som finns,
            men eftersom det här är en ekonomisk fråga och det i budgetöverenskommelsen
            inte finns utrymme för den ökade kostnad detta skulle medföra
            har jag själv inte haft möjlighet att lägga fram ett liknande
            förslag. Jag anser dock att det finns möjlighet att återkomma
            till den frågan i kommande budgetsammanhang.
          </note>
          <note>
            Lars Elindersson tog upp att han anser att betalningsansvaret
            för personlig assistans borde återgå till staten. Jag tycker faktiskt
            att det är en fråga man kan diskutera. Det finns nu en stor orättvisa
            mellan olika kommuner. Många små kommuner har väldiga besvär ekonomiskt
            med detta. Jag tycker alltså att det är värt att diskutera den
            frågan.
          </note>
          <note>
            Kerstin Heinemann tog upp problemet med två huvudmän. Det ingår
            också i den här frågan. Det är alltid besvärligt med två huvudmän
            som försöker knuffa kostnaderna till varandra.
          </note>
          <note>
            Jag yrkar som sagt bifall till hemställan i betänkandet.
          </note>
          <note type="speaker">
            Anf. 90 KERSTIN HEINEMANN (fp):
          </note>
          <note>
            Fru talman! Om nu inte handikapporganisationerna vågade bråka
            mer tycker jag kanske att Miljöpartiet hade behövt bråka lite
            mer så att vi hade sluppit den här orättvisan med att man inte
            kan få utökade timmar. Det innebär kanske en extra kostnad för
            kommunerna, när de nu ska ta över vissa bitar av det här, så jag
            tror nog att kostnaden i och för sig inte borde vara ett hinder.
          </note>
          <note>
            Sedan kan jag konstatera att Miljöpartiet antyder att man också
            tycker att ansvaret för assistenttimmarna borde återgå till staten.
            Jag ser därför fram emot att vi och Moderaterna, som också yrkade
            på detta, får stöd av Miljöpartiet när frågan kommer upp nästa
            gång.
          </note>
          <note type="speaker">
            Anf. 91 THOMAS JULIN (mp):
          </note>
          <note>
            Fru talman! Nu vet ju inte Kerstin Heinemann hur pass mycket
            vi diskuterade den här frågan. Den var uppe till en allvarlig
            och rätt långvarig diskussion; det kan jag säga. Vissa av handikappgrupperna
            var då i kontakt med mig och sade: Bråka inte så mycket i den
            frågan. De var nämligen rädda att detta skulle skjutas upp, och
            för dem var det viktigaste av allt att detta kom från årsskiftet.
          </note>
          <note type="speaker">
            Anf. 92 KERSTIN HEINEMANN (fp):
          </note>
          <note>
            Fru talman! Jag tycker att det är ganska allvarligt när man är
            rädd att framföra berättigade krav därför att man tror att regeringen
            i så fall ska straffa en genom att dra tillbaka förslaget. Då
            finns det egentligen ännu större anledning för samarbetspartierna
            att bråka på regeringen för att få igenom de här sakerna, som
            är väldigt angelägna - både för funktionshindrade och, som jag
            förstår, även för Miljöpartiet.
          </note>
          <note type="speaker">
            Anf. 93 THOMAS JULIN (mp):
          </note>
          <note>
            Fru talman! Jag delar uppfattningen att det här är en viktig
            fråga. Det finns möjlighet att återkomma till den.
          </note>
          <note type="speaker">
            Anf. 94 LARS ELINDERSON (m):
          </note>
          <note>
            Fru talman! Thomas är ju en vänlig person, så jag förstår att
            han inte vill vara en bråkstake. Men jag kan inte förstå varför
            man nödvändigtvis ska behöva uppfattas som en bråkstake för att
            man stöder ett reservationsyrkande. Ni hade fortfarande kunnat
            stödja vårt yrkande. Men jag får väl liksom Kerstin
          </note>
          <note>
            Heinemann nöja mig med att se fram emot den fortsatta hanteringen
            av den här frågan. Vi kommer att återkomma med detta och andra
            yrkanden om förbättringar av assistansreformen.
          </note>
          <note type="speaker">
            Anf. 95 THOMAS JULIN (mp):
          </note>
          <note>
            Fru talman! Men som jag sade, Lars Elindersson, är det ju så
            att vi har en ekonomisk överenskommelse. Stöd för reservationen
            kan faktiskt medföra extra kostnader. Därför finns inte den möjligheten.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 11 §.)
          </note>
          <note>
            10 § Avtal om visst kostnadsansvar för insatser enligt lagen
            (1993:387) om stöd och service till vissa funktionshindrade
          </note>
          <note>
            Föredrogs socialutskottets betänkande 2000/01:SoU4
          </note>
          <note>
            Avtal om visst kostnadsansvar för insatser enligt lagen (1993:387)
            om stöd och service till vissa funktionshindrade (prop. 2000/01:6).
          </note>
          <note type="speaker">
            Anf. 96 LARS ELINDERSON (m):
          </note>
          <note>
            Fru talman! Det här betänkandet gäller i grunden rätten för funktionshindrade
            att välja bostadsort och därmed också mellan olika former av vård
            och behandlingsalternativ. Vi delar utskottsmajoritetens och regeringens
            uppfattning att hemkommunen ska ha ansvaret för att tillgodose
            funktionshindrades behov av särskilt boende och särskilda insatser
            enligt LSS.
          </note>
          <note>
            Men vi tycker inte att det är rimligt att rätten att välja olika
            former av boende och insatser ska begränsas av vilken kommun man
            är mantalsskriven i.
          </note>
          <note>
            Vi anser att som det är nu, och även med det här förslaget, kommer
            den enskildes frihet att välja att bosätta sig i en annan kommun
            att begränsas av den tidigare hemkommunens vilja att teckna avtal
            med den nya hemkommunen eller med ett annat, enskilt alternativ
            för vård och boende. Vi yrkar därför att regeringen ska återkomma
            till riksdagen med ett förslag som säkrar att de som får stöd
            enligt LSS
          </note>
          <note>
            också garanteras reella möjligheter att söka boendeoch vårdformer
            i andra kommuner. Vi tycker att en rimlig princip är att betalningsansvaret
            kvarstår under en begränsad tid för den tidigare hemkommunen för
            att därefter övergå till den nya hemkommunen.
          </note>
          <note>
            Jag yrkar alltså bifall till reservation nr 2.
          </note>
          <note type="speaker">
            Anf. 97 KERSTIN HEINEMANN (fp):
          </note>
          <note>
            Fru talman! Folkpartiet liberalerna yrkar avslag på denna propositionen.
            I och för sig är det bra att regeringen lägger fram ett förslag
            som ska reglera kostnadsansvaret för personer med insatser i särskilt
            boende enligt LSS när personen har sitt boende i annan kommun
            än hemkommunen. Det har varit problem med kostnadsansvaret, och
            det är naturligtvis viktigt att detta regleras. Det handlar om
            personer som har ovanliga diagnoser och är i behov av särskilda
            insatser som det kan vara mycket svårt för mindre kommuner att
            tillgodose. Att ekonomiska hinder eller bristande kompetens i
            en kommun ska hindra den enskilde från att få den hjälp och det
            stöd man har rätt till kan vi inte acceptera.
          </note>
          <note>
            Även om utskottet i princip tillstyrker propositionen lägger
            man till att man inte är helt säker på att de avtal som nu föreslås
            kunna tecknas kommer att fungera utan noterar att regeringen noggrant
            måste följa utvecklingen av tecknade avtal och vilka effekter
            dessa får för den enskilde. Socialstyrelsen och länsstyrelserna
            ska också under åren 2001 och 2002 göra en utvärdering av effekterna.
          </note>
          <note>
            Fru talman! Inte minst på grund av dessa av regeringen och utskottet
            uttalade farhågorna anser Folkpartiet att det är befogat att avslå
            propositionen. Vi förordar i stället ett system med handikappeng.
            Det är en fortsättning på den frihetsreform som rätten till personlig
            assistans innebar.
          </note>
          <note>
            En reform med handikappeng är ytterligare ett stort steg framåt
            för att säkra att även de personer som har en ovanlig diagnos
            eller komplicerade funktionshinder får tillgång till de lösningar
            som finns vad gäller boende och annan kompetens oavsett vilken
            kommun de bor i. Att kunna flytta är naturligtvis också fråga
            om en valfrihet för den enskilde.
          </note>
          <note>
            Vi är självfallet medvetna om att en övergång till en handikappeng
            inte kan genomföras på några månader, utan vi har i vår motion
            begärt att regeringen skyndsamt utformar övergångsregler under
            den tid det tar innan en handikappeng kan införas.
          </note>
          <note>
            Fru talman! Jag yrkar bifall till reservation nr 1
          </note>
          <note>
            som innebär avslag på propositionen och förordar i stället ett
            system med handikappeng.
          </note>
          <note type="speaker">
            Anf. 98 CATHERINE PERSSON (s):
          </note>
          <note>
            Fru talman! I betänkandet behandlas regeringens proposition Avtal
            om visst kostnadsansvar för insatser enligt lagen om stöd och
            service till vissa funktionshindrade.
          </note>
          <note>
            Bakgrunden är att regeringen i propositionen Vissa kommunalekonomiska
            frågor föreslår att statsbidrag bör införas för kommuner med höga
            kostnader för verksamhet enligt lagen om stöd och service till
            vissa funktionshindrade, LSS. För särskilt dyra insatser föreslås
            att ett extra statsbidrag införs. I den propositionen behandlas
            även frågan om en utvidgad rätt för kommunerna att träffa avtal
            om kostnadsansvar för personer som är eller kommer att bli folkbokförda
            i annan kommun. Då regeringen funnit att denna fråga inte blivit
            tillräckligt belyst i nämnd proposition återkom regeringen med
            den proposition som vi nu behandlat i det här betänkandet.
          </note>
          <note>
            I budgetpropositionen föreslås, som en övergångslösning 2001
            och 2002 i avvaktan på en långsiktigt hållbar lösning, statsbidrag
            till kommuner för att kompensera för höga kostnader för LSS. Det
            föreslås också möjlighet för kommuner att söka extra statsbidrag
            för särskilt kostnadskrävande insatser enligt LSS.
          </note>
          <note>
            I proposition om avtal om visst kostnadsansvar för insatser enligt
            LSS föreslås att kommunerna ges möjlighet att om synnerliga skäl
            föreligger träffa avtal om nytt eller i vissa fall bibehållet
            kostnadsansvar för insatser enligt 9 § LSS i en annan kommun än
            hemkommunen för en enskild person som genom insatser enligt 9
            § 8 eller 9 mom. blivit folkbokförd i den andra kommunen. Då ska
            jag säga att 9 § 8 och 9
          </note>
          <note>
            mom. avser boende i familjehem eller bostad med särskild service
            för barn eller ungdomar som behöver bo utanför föräldrahemmet
            och bostad med särskild service för vuxna eller annan särskilt
            anpassad bostad för vuxna.
          </note>
          <note>
            Sådana avtal får träffas med en annan kommun än hemkommunen eller
            en enskild vårdgivare i en annan kommun. Syftet är att underlätta
            för personer med t.ex. ovanlig diagnos eller komplicerade funktionshinder
            att få tillgång till anpassade boendelösningar och särskild kompetens
            som ibland kan vara svårt att tillhandahålla i t.ex. små kommuner.
          </note>
          <note>
            Lagförslaget föreslås träda i kraft den 1 januari
          </note>
          <note>
            2001.
          </note>
          <note>
            Fru talman! Socialutskottet anser i likhet med regeringen att
            boendesituationen i första hand ska lösas i den kommun där den
            enskilde är bosatt. I de fall den enskilde själv väljer att flytta
            till en annan kommun ska ansvaret övergå till den nya kommunen.
          </note>
          <note>
            Konstateras kan dock att det i dag finns drygt
          </note>
          <note>
            1 000 personer för vilka beslut om insatsen Särskilt boende enligt
            LSS fattas av en annan kommun än där det särskilda boendet är
            beläget och där den kommun personen flyttat från svarar för kostnaden.
            Utskottet utgår från att flertalet av dessa personer får insatsen
          </note>
          <note>
            Särskilt boende i en annan kommun på grund av svårigheter av
            olika skäl att bygga upp verksamheter på hemorten. Avtal om kostnadsansvar
            kan således vara motiverat av särskilda skäl för att erbjuda den
            funktionshindrade adekvat boendeform.
          </note>
          <note>
            Regeringen föreslår att det ska föreligga synnerliga skäl för
            att avtal om kostnadsansvar ska vara tilllämpliga.
          </note>
          <note>
            Fru talman! Socialutskottet anser dock att tillämpningsområdet
            för den föreslagna paragrafen kan komma att inskränkas på ett
            icke avsett sätt om det ställs krav på synnerliga skäl för paragrafens
            tillämpning. Utskottet anser därför att ett krav på särskilda
            skäl bättre motsvarar det avsedda tillämpningsområdet, vilket
            således föreslås bli lydelsen i
          </note>
          <note>
            LSS 17 a §.
          </note>
          <note>
            Utskottet anser också att det finns skäl att utgå från att de
            avtal som löper i dag inom det aktuella området fortsättningsvis
            kommer att rymmas inom lagens tillämpningsområde.
          </note>
          <note>
            Vidare noterar utskottet att regeringen noggrant kommer att följa
            utvecklingen av tecknade avtal och vilka effekter dessa får för
            den enskilde.
          </note>
          <note>
            När det gäller moderaternas reservation om bibehållet kostnadsansvar
            för hemkommunen kan det konstateras att det pågår ett arbete i
            en utredning med uppgift att överväga olika långsiktiga lösningar
            för utjämning av LSS-kostnader.
          </note>
          <note>
            Till sist vill jag med anledning av det tidigare talare sagt
            betona att individen har möjlighet att flytta oberoende av avtal.
            Men det här möjliggör ersättning för kommunerna sins emellan.
          </note>
          <note>
            Jag måste också säga att jag inte blev helt på det klara med
            vad moderaterna avser i sitt inlägg, där man säger att kostnaderna
            för individen i fråga initialt ska ligga på hemkommunen. Sedan
            ska de överföras på den nya kommunen. Samtidigt föreslår ni ett
            statligt finansieringsansvar. Det hänger inte riktigt ihop.
          </note>
          <note>
            Till sist, fru talman, yrkar jag mot bakgrund av det jag har
            sagt bifall till utskottets hemställan och således avslag på reservationerna.
          </note>
          <note type="speaker">
            Anf. 99 LARS ELINDERSON (m):
          </note>
          <note>
            Fru talman! Apropå den senaste frågan är det ett riktigt konstaterande
            Catherine Persson gör. Vår uppfattning är att köra tillbaka ansvaret
            på staten. Om vi skulle få gehör för vårt yrkande behövs det ingen
            sådan här reglering. Men i nuläget, med det nuvarande kommunala
            kostnadsansvaret, anser vi att det är det enklaste sättet att
            reglera detta. Det är därför vi har lagt fram det här förslaget.
            Men det är riktigt att om vi får gehör för ett överförande av
            hela kostnadsansvaret till staten behöver man inte ha den här
            typen av reglering.
          </note>
          <note type="speaker">
            Anf. 100 CATHERINE PERSSON (s):
          </note>
          <note>
            Fru talman! Jag måste säga att jag är något förvånad över er
            inställning. Jag har full respekt för att en del kommuner i dag
            har bekymmer med att finansiera en del av den här verksamheten.
            Samtidigt minns jag också tiden som kommunpolitiker med den tidigare
            ordningen, när det var ständiga gränsdragningsproblem mellan 19
            och 21 timmar vid 20-
          </note>
          <note>
            timmarsgränsen.
          </note>
          <note>
            Visst kan jag ha full respekt för att det här inte är enkelt
            och att det kan finnas skäl för att göra på olika sätt i framtiden
            för att hantera de här problemen på bästa vis. Men jag blev trots
            allt förvånad, för det är inte så otroligt länge sedan vi fattade
            beslut om en nationell handlingsplan för handikappolitiken som
            i huvudsak innebar att handikapperspektivet ska genomsyra alla
            samhällssektorer. Vi ska skapa ett tillgängligt samhälle och förbättra
            bemötandet.
          </note>
          <note>
            För mig blir det oerhört märkligt om vi säger att de här människorna
            är för besvärliga så dem får staten ta hand om. Utgångspunkten
            var att alla bor i en kommun, oberoende av om man har funktionshinder
            eller inte. Sedan måste vi se till att på bästa sätt lösa finansieringssituationen
            för alla människor i en kommun. Endast om vi på grund av höga
            kostnader fullständigt misslyckas med att hitta någon form av
            utjämningssystem anser jag att vi ska skilja ut detta från basen
            som då är kommunen.
          </note>
          <note type="speaker">
            Anf. 101 LARS ELINDERSON (m):
          </note>
          <note>
            Fru talman! Jag har ingenting emot att föra en allmän debatt
            om LSS och LSS-reformen. Den har vi fört vid ett antal tillfällen
            de senaste åren. Men jag skulle föreslå att vi återkommer till
            den debatten när vi senare diskuterar budgeten.
          </note>
          <note>
            I den här sakfrågan, om regleringen av kostnader mellan olika
            kommuner, har vi olika uppfattningar.
          </note>
          <note>
            Vi har också uppfattningar om kostnadsansvaret. Men den debatten
            kan vi spara tills huvudfrågan kommer upp.
          </note>
          <note type="speaker">
            Anf. 102 CATHERINE PERSSON (s):
          </note>
          <note>
            Fru talman! Jag uppfattar det som att ni har olika uppfattning
            beroende på vilken debatt vi deltar i.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 11 §.)
          </note>
          <note>
            Ajournering
          </note>
          <note>
            Kammaren beslutade kl. 13.59 på förslag av tredje vice talmannen
            att ajournera förhandlingarna till kl. 17.00 då dagens votering
            skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            11 § Beslut om utskottsbetänkanden som slutdebatterats vid dagens
            sammanträde
          </note>
          <note>
            NU4 Konkurrenspolitik för förnyelse och mångfald
          </note>
          <note>
            Mom. 1 (konkurrenspolitikens inriktning)
          </note>
          <note>
            1. utskottet
          </note>
          <note>
            2. res. 1 (m, kd, c, fp)
          </note>
          <note>
            Votering:
          </note>
          <note>
            154 för utskottet
          </note>
          <note>
            124 för res. 1
          </note>
          <note>
            71 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 105 s, 1 m, 34 v, 14 mp
          </note>
          <note>
            För res. 1: 61 m, 37 kd, 14 c, 12 fp
          </note>
          <note>
            Frånvarande: 26 s, 20 m, 9 v, 5 kd, 4 c, 5 fp, 2 mp
          </note>
          <note>
            Mom. 5 (gruppundantag för kedjor i detaljhandeln)
          </note>
          <note>
            1. utskottet
          </note>
          <note>
            2. res. 5 (m, kd, c, fp)
          </note>
          <note>
            Votering:
          </note>
          <note>
            154 för utskottet
          </note>
          <note>
            124 för res. 5
          </note>
          <note>
            1 avstod
          </note>
          <note>
            70 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 106 s, 34 v, 14 mp
          </note>
          <note>
            För res. 5: 61 m, 37 kd, 14 c, 12 fp
          </note>
          <note>
            Avstod: 1 m
          </note>
          <note>
            Frånvarande: 25 s, 20 m, 9 v, 5 kd, 4 c, 5 fp, 2 mp
          </note>
          <note>
            Mom. 8 (EG:s konkurrensregler för små länder)
          </note>
          <note>
            1. utskottet
          </note>
          <note>
            2. res. 7 (m, kd, c, fp)
          </note>
          <note>
            Votering:
          </note>
          <note>
            154 för utskottet
          </note>
          <note>
            125 för res. 7
          </note>
          <note>
            70 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 106 s, 34 v, 14 mp
          </note>
          <note>
            För res. 7: 62 m, 37 kd, 14 c, 12 fp
          </note>
          <note>
            Frånvarande: 25 s, 20 m, 9 v, 5 kd, 4 c, 5 fp, 2 mp
          </note>
          <note>
            Mom. 9 (konkurrensskadeavgift)
          </note>
          <note>
            1. utskottet
          </note>
          <note>
            2. res. 9 (fp)
          </note>
          <note>
            Votering:
          </note>
          <note>
            172 för utskottet
          </note>
          <note>
            13 för res. 9
          </note>
          <note>
            92 avstod
          </note>
          <note>
            72 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 106 s, 4 m, 33 v, 14 c, 1 fp, 14 mp
          </note>
          <note>
            För res. 9: 2 m, 11 fp
          </note>
          <note>
            Avstod: 55 m, 37 kd
          </note>
          <note>
            Frånvarande: 25 s, 21 m, 10 v, 5 kd, 4 c, 5 fp, 2 mp
          </note>
          <note>
            Harald Nordlund (fp) anmälde att han avsett att rösta nej men
            markerats ha röstat ja.
          </note>
          <note>
            Mom. 10 (taxisamverkan)
          </note>
          <note>
            1. utskottet
          </note>
          <note>
            2. res. 10 (m, kd, c)
          </note>
          <note>
            3. res. 11 (fp)
          </note>
          <note>
            Förberedande votering:
          </note>
          <note>
            121 för res. 10
          </note>
          <note>
            13 för res. 11
          </note>
          <note>
            145 avstod
          </note>
          <note>
            70 frånvarande
          </note>
          <note>
            Kammaren biträdde res. 10.
          </note>
          <note>
            Kenth Högström (s) anmälde att han avsett att avstå från att
            rösta men markerats ha röstat ja.
          </note>
          <note>
            Huvudvotering:
          </note>
          <note>
            153 för utskottet
          </note>
          <note>
            114 för res. 10
          </note>
          <note>
            12 avstod
          </note>
          <note>
            70 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 106 s, 34 v, 13 mp
          </note>
          <note>
            För res. 10: 62 m, 37 kd, 14 c, 1 mp
          </note>
          <note>
            Avstod: 12 fp
          </note>
          <note>
            Frånvarande: 25 s, 20 m, 9 v, 5 kd, 4 c, 5 fp, 2 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KU4 Riksdagens arbetsformer
          </note>
          <note>
            Mom. 3 (ledamöternas placering i plenisalen)
          </note>
          <note>
            1. utskottet
          </note>
          <note>
            2. res. 1 (m, kd)
          </note>
          <note>
            Votering:
          </note>
          <note>
            181 för utskottet
          </note>
          <note>
            97 för res. 1
          </note>
          <note>
            1 avstod
          </note>
          <note>
            70 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 106 s, 1 m, 34 v, 1 kd, 14 c, 12 fp, 13
          </note>
          <note>
            mp
          </note>
          <note>
            För res. 1: 60 m, 36 kd, 1 mp
          </note>
          <note>
            Avstod: 1 m
          </note>
          <note>
            Frånvarande: 25 s, 20 m, 9 v, 5 kd, 4 c, 5 fp, 2 mp
          </note>
          <note>
            Mom. 9 (beredningen av vissa frågor i riksdagsorganisationen)
          </note>
          <note>
            1. utskottet
          </note>
          <note>
            2. res. 2 (v, fp, mp)
          </note>
          <note>
            Votering:
          </note>
          <note>
            217 för utskottet
          </note>
          <note>
            58 för res. 2
          </note>
          <note>
            1 avstod
          </note>
          <note>
            73 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 105 s, 62 m, 35 kd, 14 c, 1 fp
          </note>
          <note>
            För res. 2: 34 v, 10 fp, 14 mp
          </note>
          <note>
            Avstod: 1 kd
          </note>
          <note>
            Frånvarande: 26 s, 20 m, 9 v, 6 kd, 4 c, 6 fp, 2 mp
          </note>
          <note>
            Mom. 10 (öppna utskottssammanträden)
          </note>
          <note>
            1. utskottet
          </note>
          <note>
            2. res. 3 (m, kd)
          </note>
          <note>
            Votering:
          </note>
          <note>
            201 för utskottet
          </note>
          <note>
            73 för res. 3
          </note>
          <note>
            1 avstod
          </note>
          <note>
            74 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 104 s, 1 m, 34 v, 35 kd, 14 c, 1 fp, 12
          </note>
          <note>
            mp
          </note>
          <note>
            För res. 3: 61 m, 11 fp, 1 mp
          </note>
          <note>
            Avstod: 1 kd
          </note>
          <note>
            Frånvarande: 27 s, 20 m, 9 v, 6 kd, 4 c, 5 fp, 3 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            JuU3 Penningtvätt
          </note>
          <note>
            Kammaren biföll utskottets hemställan.
          </note>
          <note>
            SoU2 Redovisning av fördelningen av medel från
          </note>
          <note>
            Allmänna arvsfonden under budgetåret 1999 och
          </note>
          <note>
            Riksdagens revisorers förslag angående Allmänna arvsfonden
          </note>
          <note>
            Kammaren biföll utskottets hemställan.
          </note>
          <note>
            SoU3 Personlig assistans till personer över 65 år
          </note>
          <note>
            Mom. 1 (insatsens omfattning m.m.)
          </note>
          <note>
            1. utskottet
          </note>
          <note>
            2. res. (m, kd, c, fp)
          </note>
          <note>
            Votering:
          </note>
          <note>
            155 för utskottet
          </note>
          <note>
            124 för res.
          </note>
          <note>
            70 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 106 s, 34 v, 1 kd, 14 mp
          </note>
          <note>
            För res.: 62 m, 36 kd, 14 c, 12 fp
          </note>
          <note>
            Frånvarande: 25 s, 20 m, 9 v, 5 kd, 4 c, 5 fp, 2 mp
          </note>
          <note>
            Mom. 2 och 3
          </note>
          <note>
            Kammaren biföll utskottets hemställan.
          </note>
          <note>
            SoU4 Avtal om visst kostnadsansvar för insatser enligt lagen
            (1993:387) om stöd och service till vissa funktionshindrade
          </note>
          <note>
            Mom. 1 (avslag på propositionen)
          </note>
          <note>
            1. utskottet
          </note>
          <note>
            2. res. 1 (fp)
          </note>
          <note>
            Votering:
          </note>
          <note>
            264 för utskottet
          </note>
          <note>
            14 för res. 1
          </note>
          <note>
            71 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 105 s, 60 m, 34 v, 37 kd, 14 c, 14 mp
          </note>
          <note>
            För res. 1: 2 m, 12 fp
          </note>
          <note>
            Frånvarande: 26 s, 20 m, 9 v, 5 kd, 4 c, 5 fp, 2 mp
          </note>
          <note>
            Catharina Hagen och Henrik Westman (båda m)
          </note>
          <note>
            anmälde att de avsett att rösta ja men markerats ha röstat nej.
          </note>
          <note>
            Mom. 2 (bibehållet kostnadsansvar m.m.)
          </note>
          <note>
            1. utskottet
          </note>
          <note>
            2. res. 2 (m)
          </note>
          <note>
            Votering:
          </note>
          <note>
            211 för utskottet
          </note>
          <note>
            62 för res. 2
          </note>
          <note>
            5 avstod
          </note>
          <note>
            71 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 106 s, 34 v, 36 kd, 14 c, 7 fp, 14 mp
          </note>
          <note>
            För res. 2: 62 m
          </note>
          <note>
            Avstod: 5 fp
          </note>
          <note>
            Frånvarande: 25 s, 20 m, 9 v, 6 kd, 4 c, 5 fp, 2 mp
          </note>
          <note>
            12 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 7 november
          </note>
          <note>
            2000/01:91 av Leif Carlson (m) till socialminister
          </note>
          <note>
            Lars Engqvist
          </note>
          <note>
            Stöd till barn och föräldrar
          </note>
          <note>
            2000/01:92 av Birgitta Sellén (c) till justitieminister
          </note>
          <note>
            Thomas Bodström
          </note>
          <note>
            Droganvändandet i Sverige
          </note>
          <note>
            2000/01:93 av Cecilia Magnusson (m) till justitieminister Thomas
            Bodström
          </note>
          <note>
            Polisen och brottsligheten mot barn
          </note>
          <note>
            2000/01:94 av Gunnel Wallin (c) till justitieminister
          </note>
          <note>
            Thomas Bodström
          </note>
          <note>
            Polisverksamheten
          </note>
          <note>
            den 8 november
          </note>
          <note>
            2000/01:95 av Ulla-Britt Hagström (kd) till näringsminister Björn
            Rosengren
          </note>
          <note>
            IT och jämställdhet
          </note>
          <note>
            2000/01:96 av Sven-Erik Sjöstrand (v) till statsrådet
          </note>
          <note>
            Maj-Inger Klingvall
          </note>
          <note>
            EU:s immigrationsregler
          </note>
          <note>
            2000/01:97 av Ewa Thalén Finné (m) till kulturminister Marita
            Ulvskog
          </note>
          <note>
            Verksamheten vid Lunds universitets historiska museum
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 14 november.
          </note>
          <note>
            13 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 7 november
          </note>
          <note>
            2000/01:173 av Ulla-Britt Hagström (kd) till statsrådet Ingegerd
            Wärnersson
          </note>
          <note>
            Hemkunskap och konsumentkunskap i grundskolan
          </note>
          <note>
            2000/01:174 av Sten Tolgfors (m) till statsrådet Ingegerd Wärnersson
          </note>
          <note>
            Friskolor
          </note>
          <note>
            2000/01:175 av Tasso Stafilidis (v) till kulturminister
          </note>
          <note>
            Marita Ulvskog
          </note>
          <note>
            Pris- och löneomräkning
          </note>
          <note>
            2000/01:176 av Jonas Ringqvist (v) till finansminister
          </note>
          <note>
            Bosse Ringholm
          </note>
          <note>
            Relevant miljöklassning av drivmedel
          </note>
          <note>
            2000/01:177 av Jonas Ringqvist (v) till finansminister
          </note>
          <note>
            Bosse Ringholm
          </note>
          <note>
            Gröna certifikat för introduktion av förnybara drivmedel
          </note>
          <note>
            2000/01:178 av Andre vice talman Eva Zetterberg (v)
          </note>
          <note>
            till statsrådet Maj-Inger Klingvall
          </note>
          <note>
            Situationen i Bolivia
          </note>
          <note>
            2000/01:179 av Jan Erik Ågren (kd) till miljöminister
          </note>
          <note>
            Kjell Larsson
          </note>
          <note>
            Etanol
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 14 november.
          </note>
          <note>
            14 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 8 november
          </note>
          <note>
            2000/01:115 av Birger Schlaug (mp) till jordbruksminister Margareta
            Winberg
          </note>
          <note>
            Trädgårdsnäringen
          </note>
          <note>
            2000/01:146 av Kent Härstedt (s) till statsrådet Britta
          </note>
          <note>
            Lejon
          </note>
          <note>
            E-demokrati
          </note>
          <note>
            2000/01:147 av Maria Larsson (kd) till utbildningsminister Thomas
            Östros
          </note>
          <note>
            Gemensam annonsplats för kvalificerade yrkesutbildningar
          </note>
          <note>
            2000/01:152 av Ester Lindstedt-Staaf (kd) till statsrådet Ingegerd
            Wärnersson
          </note>
          <note>
            Stress i skolan
          </note>
          <note>
            2000/01:153 av Bengt-Ola Ryttar (s) till statsrådet
          </note>
          <note>
            Ingela Thalén
          </note>
          <note>
            Premiepensionsfonders förvaltningskostnader
          </note>
          <note>
            2000/01:156 av Sven-Erik Sjöstrand (v) till finansminister Bosse
            Ringholm
          </note>
          <note>
            Optionsavtal
          </note>
          <note>
            2000/01:161 av Sten Tolgfors (m) till finansminister
          </note>
          <note>
            Bosse Ringholm
          </note>
          <note>
            Offentlig sektor och tillväxt
          </note>
          <note>
            2000/01:166 av Rolf Olsson (v) till socialminister
          </note>
          <note>
            Lars Engqvist
          </note>
          <note>
            Läkemedelsbiverkningar
          </note>
          <note>
            2000/01:168 av Lena Ek (c) till statsrådet Ingela
          </note>
          <note>
            Thalén
          </note>
          <note>
            Kvaliteten i informationen om premiepensionsfonder
          </note>
          <note>
            2000/01:169 av tredje vice talman Rose-Marie Frebran (kd) till
            finansminister Bosse Ringholm
          </note>
          <note>
            Fördröjt svar
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 14 november.
          </note>
          <note>
            15 § Kammaren åtskildes kl. 17.16.
          </note>
          <note>
            Förhandlingarna leddes av talmannen från sammanträdets början
            t.o.m. 5 §
          </note>
          <note>
            anf. 22 (delvis), av förste vice talmannen därefter t.o.m. 6
            § anf. 68
          </note>
          <note>
            (delvis), av tredje vice talmannen därefter till ajourneringen
            kl.. 13.59 och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
