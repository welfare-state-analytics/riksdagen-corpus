<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200001</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200001</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200001--53</head>
          <docDate when="2001-01-19">2001-01-19</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------------------------
          </note>
          <note>
            1 § Beslut om senaste dag för avlämnande av propositioner
          </note>
          <note>
            I enlighet med 3 kap. 3 § riksdagsordningen hade talmannen föreslagit
            att propositioner som regeringen avser ska behandlas under innevarande
            riksmöte och för vilka särskild tidpunkt inte är föreskriven skulle
            avlämnas senast torsdagen den 22 mars.
          </note>
          <note>
            Kammaren biföll detta förslag.
          </note>
          <note>
            2 § Meddelande om särskilt anordnad debatt om BSE (galna ko-sjukan)
            samt om hanteringen av djur
          </note>
          <note>
            Förste vice talmannen meddelade att särskilt anordnad debatt
            om BSE (galna ko-sjukan) samt om hanteringen av djur skulle äga
            rum onsdagen den
          </note>
          <note>
            31 januari kl. 9.00.
          </note>
          <note>
            3 § Meddelande om frågestund
          </note>
          <note>
            Förste vice talmannen meddelade att vid frågestunden torsdagen
            den 25 januari kl. 14.00 skulle följande statsråd närvara:
          </note>
          <note>
            Vice statsminister Lena Hjelm-Wallén, statsrådet
          </note>
          <note>
            Mona Sahlin, statsrådet Maj-Inger Klingvall, miljöminister Kjell
            Larsson och statsrådet Lars-Erik Lövdén.
          </note>
          <note>
            4 § Allmänpolitisk debatt (forts. från prot. 52)
          </note>
          <note>
            Regionalpolitik (forts.)
          </note>
          <note type="speaker">
            Anf. 1 KENNETH JOHANSSON (c):
          </note>
          <note>
            Herr talman! Det går bra för Sverige, javisst, men inte för hela
            landet och inte för alla medborgare.
          </note>
          <note>
            Landet klyvs och kantrar. I samtliga kommuner mitt hemlän Dalarna
            fortsätter befolkningsminskningen.
          </note>
          <note>
            För skogslänen gäller att utvecklingen är precis lika dyster
            som den varit alla år sedan omsvängningen
          </note>
          <note>
            1995. Fortsätter minskningen i samma takt som under de senaste
            åren finns det ingen fast boende i Dalarna om 100 år. Alla är
            stora förlorare vid koncentration och centralisering. Skatteintäkter
            och underlag för service minskar i län som mitt medan koncentrationsstäderna
            får problem med att klara service, bostäder, trafiken och miljön.
            Regeringen måste inse allvaret och ta sitt ansvar för en politik
            för utveckling i hela landet.
          </note>
          <note>
            Centerpartiet arbetar hårt för att vi ska ha livskraft i hela
            landet och för att alla ska få del av välfärden och tryggheten.
            Vi kräver bättre kommunikationer, utbildnings- och kultursatsningar,
            förbättrade förutsättningar för framför allt småföretagandet och
            åtgärder för ett starkt jord- och skogsbruk som ger sysselsättning
            och öppet landskap. Vi arbetar för en vårdoch omsorgsverksamhet
            som ska vara av hög kvalitet och ligga nära till och för en service
            i övrigt som är värd namnet. Tyvärr är vi för få som inser nödvändigheten
            av en målmedveten decentraliseringspolitik för livskraft och framtidstro
            i hela landet.
          </note>
          <note>
            När jag gör företagsbesök hemma i Dalarna träffar jag kreativa
            entreprenörer, människor engagerade i lokala utvecklingsgrupper,
            kommunala företrädare m.m. Då känns det trots allt hoppfullt.
            Idéer, engagemang, vilja och kraft finns. Glesbygdsforskaren
          </note>
          <note>
            Ronny Svensson har i några debattartiklar på senare tid på ett
            som jag tycker bra sätt presenterat såväl strategi som konkreta
            förslag till åtgärder för att vända utvecklingen. Jag delar i
            mångt och mycket hans tankar.
          </note>
          <note>
            För Dalarnas del, och det är överförbart på andra län, anmodas
            bl.a. kraftsamling och samsyn, långsiktig uthållighet och satsningar
            på länets "guldägg".
          </note>
          <note>
            Hela befolkningens engagemang krävs för att lyckas skapa ett
            stabilt utvecklingslän. Ronny Svensson har många kloka synpunkter
            på regionalpolitik och på hur landsbygden och Småortssverige kan
            utvecklas. Regeringen borde ta till sig hans åsikter och kompetens.
          </note>
          <note>
            Politikens viktiga uppgift måste vara att ge bästa tänkbara förutsättningar.
            Villkoren mellan stad och land måste göras mer rättvisa. Det bara
            måste vi klara.
          </note>
          <note>
            Herr talman! Då krävs handling. Jag har några exempel på åtgärder
            som jag tycker är mycket angelägna. Det är att rusta vägarna och
            göra dem körbara året om samt att satsa på vägsträckor som länen
            prioriterar, t.ex. i Dalarnas fall att åtgärda den s.k. Salaproppen.
            Det handlar om att höja reseavdragen, om att utreda en differentiering
            av bränsle- och fordonsskatt och om bredband till alla hushåll.
            Det handlar också om att underlätta småföretagsamhet på landsbygden,
            om att sänka arbetsgivaravgiften och om att förenkla regelverket.
            Ge lantbruket klara och långsiktiga riktlinjer och stimulera lokal,
            småskalig produktion.
          </note>
          <note>
            Vi behöver lagstifta om grundservice i hela landet. Vi behöver
            ge mer resurser till vård och omsorg samt stimulera mångfald och
            förnyelsearbete. Vi behöver kraftsatsa på utbildning. Det handlar
            om att bygga ut distansutbildningen, inrätta Dalauniversitetet
            och förstärka resurserna för regional forskning. Vi behöver stärka
            och utveckla den sociala ekonomin och stimulera den kooperativa
            företagsformen, som många gånger är mycket värdefull just på landsbygden.
          </note>
          <note>
            Vi behöver satsa på folkrörelserna, gamla som nya. De måste få
            större och friare resurser för lokal utveckling av service, kultur
            och utbildning. Vi ska satsa på samlingslokaler, som är mycket
            viktiga träffpunkter i bygden. Jag tycker självfallet också att
            vi ska försvara skatteutjämningen, vars syfte är att bidra till
            att ge likvärdiga livsvillkor i hela landet. Till sist i min exempelsamling:
            Vi ska återföra en del av vattenkraftsproduktionen till kommuner,
            regioner, där den produceras. 90 % av vattenkraften kommer från
            skogslänen, bl.a. Dalarna.
          </note>
          <note>
            Herr talman ! Det här är exempel på åtgärder som skulle ge förutsättningar
            för livskraft i hela landet.
          </note>
          <note>
            Lokal mobilisering är avgörande viktigt. Kraven är som framgått
            inte i första hand bidrag utan rättvisa villkor och en regering
            som tar ansvar för hela landets utveckling.
          </note>
          <note type="speaker">
            Anf. 2 HANS ANDERSSON (v) replik:
          </note>
          <note>
            Herr talman! Min gode vän och kollega från Dalarna, Kenneth Johansson,
            hade en önskelista med -
          </note>
          <note>
            fast tomten har gått hem. Han väntar nu till nästa jul, hoppas
            jag. Jag minns att när vi diskuterade budgeten var jag särskilt
            intresserad av Centern. Jag fann då att ni när det gällde arbetsmarknadsinsatser,
            studieinsatser och regionalpolitiska insatser lade er på en nivå
            drygt 9 miljarder kronor under majoritetsförslaget, som vann riksdagens
            gillande.
          </note>
          <note>
            Nu säger Kenneth Johansson att han inte begär några bidrag. Han
            begär bara rättvisa. Tja, det brukar väl vara 60-80 miljarder
            i extra IT-utbyggnad. I går var det väl skattesänkningar på 60
            miljarder. Jag tror att det här blir mycket svårt. Det gör mig
            lite dyster att det är så mycket luftballonger, för det finns
            ett genuint decentraliseringsintresse, ett genuint byutvecklarintresse,
            ett genuint bygdeintresse hos Centern. Ta vara på det på ett realistiskt
            sätt, Kenneth!
          </note>
          <note type="speaker">
            Anf. 3 KENNETH JOHANSSON (c) replik:
          </note>
          <note>
            Herr talman! Jag tackar för de goda råden, och, i den senare
            delen av inlägget, en klarsynt analys. När det gäller våra satsningar
            på arbetsmarknaden och studiesatsningarna har vi en annan inriktning.
            Vi satsar på långsiktighet. Vi satsar på att ge näringslivet goda
            förutsättningar. På det sättet löser vi långsiktigt de problem
            som onekligen finns att lösa.
          </note>
          <note>
            Sedan har vi ett batteri av åtgärder - bredband till alla hushåll
            och flera andra förslag som jag har redovisat här, förslag som
            finns inrymda i det budgetalternativ som Centerpartiet har redovisat
            och står för.
          </note>
          <note type="speaker">
            Anf. 4 HANS ANDERSSON (v) replik:
          </note>
          <note>
            Herr talman! Det är väldigt bra med långsiktiga visioner, och
            det är väldigt bra att ha någon tanke om vad man ska göra på tio
            års sikt. Men man kan inte betala det genom att strypa de kortsiktigt
            nödvändiga insatserna. Då skapar man en akut katastrof just i
          </note>
          <note>
            Dalarna.
          </note>
          <note>
            Jag håller med Kenneth Johansson om att vi har mycket stora problem
            i skogslänen, och inte minst i bergslagsdelarna av Dalarna. Det
            kräver en rejäl samsyn av oss dalapolitiker. Men jag tror inte
            att lösningen är att läsa upp listor till tomten med förslag som
            saknar all realism och är ofinansierade och funna helt enkelt
            vara utan värde här i riksdagen. Då får vi ju ett slags dubbelspel
            som egentligen bara kommer att åsamka dalabefolkningen besvikelse.
          </note>
          <note>
            Men engagemanget är bra, men engagemang räcker inte för att man
            ska flyta. Man måste kunna simma och ha rätta tekniken också,
            Kenneth Johansson. Men det ska vi nog kunna komma överens om.
          </note>
          <note type="speaker">
            Anf. 5 KENNETH JOHANSSON (c) replik:
          </note>
          <note>
            Herr talman! Jag har redovisat delar av Centerpartiets förslag
            när det gäller regional utveckling som bygger på en mycket klar
            och tydlig decentraliseringspolitik. Jag har också redovisat de
            förslag som vi har förankrat helt i vårt budgetalternativ. Och
            vi står verkligen med båda fötterna på jorden. Det kännetecknar
            Centerpartiet att vi rättar munnen efter matsäcken och ser till
            att vi för en realistisk politik.
          </note>
          <note type="speaker">
            Anf. 6 ARNE KJÖRNSBERG (s) replik:
          </note>
          <note>
            Herr talman! Det var ett intressant anförande som
          </note>
          <note>
            Kenneth Johansson höll utifrån den utgångspunkten att det kunde
            ha hållits i vilket parlament som helst i den industrialiserade
            världen, och det är det som är vårt problem. Marknadskrafterna
            och centraliseringskrafterna i de industrialiserade länderna är
            så oerhört starka, och få vet vad man egentligen ska göra åt dem.
            I grunden är det ett jättelikt problem att ingen vet det. Det
            är på samma sätt i USA och i Tyskland. I
          </note>
          <note>
            Tyskland som man upplever som mycket tättbefolkat har man precis
            samma problem i vissa delar av landet.
          </note>
          <note>
            Jag noterade hastigt att Kenneth Johansson vill rusta upp vägarna,
            höja reseavdragen, ge bredband till alla, sänka arbetsgivaravgifterna,
            satsa på vård, omsorg och mer utbildning, ha differentierad fordonsskatt,
            ge mer resurser för lokal utveckling, ge mer pengar till samlingslokaler
            och försvara skatteutjämningen. Det sista tycker jag är jättebra.
            Men jag har två frågor: Med vad ska detta betalas? Med vem ska
          </note>
          <note>
            Kenneth Johansson försvara skatteutjämningen?
          </note>
          <note type="speaker">
            Anf. 7 KENNETH JOHANSSON (c) replik:
          </note>
          <note>
            Herr talman! Svaret är att marknadskrafterna är starka, och koncentrationstendenserna
            är tydliga. Den regering som vi för närvarande har har väldigt
            svårt att göra någonting åt det. Därför krävs det en kraftsamling
            från många partier. Och Centerpartiet vill verkligen vara en deltagande
            part för att se till att vi ska få en livskraft i hela vårt land
            och se till att vi ska ge likvärdiga förutsättningar så att regional
            utveckling och de åtgärder som jag har gett exempel på ska kunna
            leda till det.
          </note>
          <note>
            De förslag till åtgärder som jag har redovisat finns med i Centerpartiets
            budgetalternativ. En del föreslår vi på lite längre sikt, och
            en del föreslår vi omedelbart. En del behöver utredas, och en
            del är tankar och idéer. Jag utgår ifrån att Arne Kjörnsberg och
            jag är överens om att det är i detta forum som de tankar och idéer
            som vi har ska mötas och stötas.
          </note>
          <note type="speaker">
            Anf. 8 ARNE KJÖRNSBERG (s) replik:
          </note>
          <note>
            Herr talman! Självklart är det så, Kenneth Johansson. Det är
            därför som jag går hit och diskuterar regionalpolitik med en företrädare
            för Dalarna. Men problemet är: Med vad ska detta betalas? Med
            vem ska han göra upp om detta? Ska han göra det med det parti
            som på tre års sikt ska sänka skatterna med 100
          </note>
          <note>
            miljarder och på tio års sikt ska ta bort var tredje skattekrona?
            Jag antar nämligen att inte ens Kenneth
          </note>
          <note>
            Johansson vågar tro att Centerpartiet ska ha egen majoritet efter
            nästa val. Välkommen, låt oss lugnt och sansat resonera om dessa
            saker. Men, Kenneth
          </note>
          <note>
            Johansson, en sak är ett oeftergivligt krav från oss:
          </note>
          <note>
            Räkna inte med några dynamiska effekter. Pengarna ska in. Sedan
            kan vi resonera om hur vi ska använda dem. Då tycker jag att många
            av de förslag som Kenneth Johansson har är alldeles utomordentligt
            bra.
          </note>
          <note>
            Men slarva inte med pengarna en gång till.
          </note>
          <note type="speaker">
            Anf. 9 KENNETH JOHANSSON (c) replik:
          </note>
          <note>
            Herr talman! Centerpartiet står inte för några drastiska skattesänkningar
            som vi inte har möjligheter att finansiera och som riskerar att
            försämra förutsättningarna för service, vård, omsorg och andra
            nödvändiga satsningar som ska göras.
          </note>
          <note>
            Vi tycker att man ska göra skattesänkningar, men i den takt och
            på den nivå att vi ser att vi klarar av både de utgifter och de
            kostnader som finns, och på det sättet se till att vi värnar en
            bra fortsatt service.
          </note>
          <note>
            Däremot finns det områden där skattesänkningar är nödvändiga,
            och det gäller inte minst i fråga om företagandet - arbetsgivaravgifter
            etc.
          </note>
          <note>
            När det gäller skatteutjämning, som var ett område som Arne Kjörnsberg
            tog upp, tror jag att vi mellan våra partier, och jag hoppas att
            det även finns fler, är mycket klara över att vi ska ha en fortsatt
            skatteutjämning så att vi ska kunna ha en bra service och verksamhet
            oavsett var i landet som vi bor och verkar.
          </note>
          <note type="speaker">
            Anf. 10 INGVAR ERIKSSON (m):
          </note>
          <note>
            Herr talman! Gårdagskvällens debatt om de regionalpolitiska frågorna
            har berört många viktiga områden som är av avgörande betydelse
            för landsbygdens utveckling. Vi kan alla konstatera att många
            av landets små kommuner även under år 2000 förlorat befolkning.
            De största förlorarna är skogslänen i norr som förlorat 11 000-12
            000 personer under det gångna året. Men även andra delar av landets
            gles- och jordbruksbygder har drabbats mycket hårt.
          </note>
          <note>
            Många ungdomar flyr landsbygden för utbildning och arbete på
            annat håll, och befolkningen blir allt äldre. Även om boendekostnaderna
            är lägre på landsbygden, så leder de höga drivmedelskostnaderna
            och bristen på arbetstillfällen till vikande befolkningstal.
          </note>
          <note>
            Förutsättningarna för företagande och investeringar måste förbättras
            om en vändning i positiv riktning ska kunna ske på landsbygden.
          </note>
          <note>
            De areella näringarna har något nämnts tidigare i debatten som
            viktiga för landsbygdsutvecklingen.
          </note>
          <note>
            Och jag vill påstå att det också måste gälla för framtiden. Vi
            vet ju alla att där jordbruk och livsmedelsproduktion drivs vidare
            vinner vi också ett öppet och varierande landskap. Härigenom skapas
            också fortsatta möjligheter för en god utveckling inom andra näringar,
            inte minst för turismen i vårt land.
          </note>
          <note>
            Herr talman! Den senaste tidens debatt kring livsmedelsproduktion,
            inte minst köttkonsumtionen och BSE-situationen i Europa, har
            bidragit till att många ställer frågor om hur produktionen sker
            och om vi som konsumenter kan lita på den mat som saluförs i vårt
            land. Vi har upplevt en yvig debatt som också innehållit en hel
            del överdrifter som skapat oro av helt omotiverat slag.
          </note>
          <note>
            Då statsministern i samband med julhelgen gjorde uttalanden om
            olust inför köttätande och oro för djurs lidande bidrog han till
            en debatt som skadar den svenska produktionens förutsättningar.
            Det är särskilt betänkligt mot bakgrund av att statsministern
            måste veta att det regelverk som gäller för djurhållning, slakt
            och vidareförädling samt miljö i Sverige är bland de allra hårdaste
            som gäller i världen.
          </note>
          <note>
            Självklart har statsministern sin fulla rätt att tycka och äta
            vad han vill, men nog kan man begära av en statsminister att han
            ska vara mera aktsam om orden och spela mindre på de strängar
            som leder till en osaklig debatt och en oro som inte är motiverad.
            Vi har t.ex. ett livsmedelsverk i Sverige som på ett ansvarsfullt
            och oberoende sätt står för den övergripande livsmedelskontrollen
            i landet. Livsmedelssäkerheten står i centrum, och så har det
            varit i Sverige sedan 50-talet. Vi kan erinra oss salmonellautbrottet
            som satte fart på dessa frågor.
          </note>
          <note>
            Då det gäller den allvarliga BSE-situationen, som skapat oro
            i många EU-länder, kan dock konstateras att de åtgärder som nu
            vidtas också här i Sverige, där vi ännu inte haft något fall,
            sker på ett betryggande sätt. Jag ska inte nu fördjupa mig ytterligare
            i frågan utan hoppas återkomma vid den särskilda debatt som ska
            hållas i riksdagen om ett par veckor.
          </note>
          <note>
            Jag vill, herr talman, i stället ta upp den viktiga frågan om
            det svenska jordbrukets konkurrensförutsättningar. Det har avgörande
            betydelse för landsbygdens utveckling att det svenska jordbruket
            får förutsättningar att konkurrera på rimligt lika villkor. Skatter
            och avgifter måste harmoniseras med vad som gäller inom övriga
            EU-länder.
          </note>
          <note>
            Konkurrens på lika villkor kommer att leda till att svenska konsumenter
            också i framtiden ska få tillgång till svenskproducerat. Det är
            nu över tre år sedan den s.k. Björkska utredningen om det svenska
            jordbrukets och livsmedelsindustrins konkurrensförhållanden lades
            fram med förslag till åtgärder, men ännu har mycket lite genomförts.
            Fortfarande ligger den höga dieselskatten kvar, och den har t.o.m.
            ökat vid årsskiftet. Detsamma gäller de höga handelsgödselskatterna
            som ligger kvar och som inte har sin motsvarighet i övriga EU-länder.
          </note>
          <note>
            Jag känner stor oro för att strukturomvandlingen inom svensk
            livsmedelsproduktion går så snabbt, om inga konkreta förslag läggs
            fram, att landsbygden kommer att drabbas mycket hårt. Vi moderater
            kommer fortsatt att kräva såväl sänkta dieselskatter som att handelsgödselskatter
            sänks kraftigt. Dieselskatten bör sänkas till 53 öre per liter,
            och kväveskatten bör över huvud taget inte tas ut. Om det är så
            som det sägs att regeringen har för avsikt att lägga fram förslag
            om en återföring av kväveskatten och gödselskatten, menar vi att
            det är en administrativt krånglig väg. Det är mycket enklare att
            i stället återföring inte ta ut skatten. Det blir billigare och
            enklare och ger resultatet att man får en stärkt konkurrenskraft
            för det svenska jordbruket.
          </note>
          <note>
            Till sist, herr talman, vill jag be alla betänka hur det svenska
            landskapet och den svenska landsbygden skulle komma att se ut
            om våra köttproducerande djur försvinner från hagarna. Det gäller
            allt att vi politiker försöker bidra till att vi framöver får
            en saklig debatt kring livsmedelsproduktionen i Sverige. Jag är
            övertygad om att en vetenskapligt underbyggd kunskap tillsammans
            med den beprövade erfarenhet som vi har i vårt land kring djur
            och matproduktion ska kunna säkra en levande landsbygd även i
            framtiden. Vi har alla ett stort ansvar. Dessa frågor är bland
            de viktigaste också vad gäller regionalpolitiken. Det är tyvärr
            så att dessa frågor inte efter tjänst och vikt har uppmärksammats
            i årets allmänpolitiska debatt.
          </note>
          <note type="speaker">
            Anf. 11 CARL-ERIK SKÅRMAN (m):
          </note>
          <note>
            Herr talman! Som stockholmare får man passa sig lite grann när
            man deltar i en regionalpolitisk debatt.
          </note>
          <note>
            Det är så lätt att bli beskylld för att raljera, att inte ta
            problemen på allvar. Men jag med mitt lantliga förflutna kanske
            kan göra anspråk på att bli trodd när jag säger att vi stockholmare
            förstår att glesbygden har problem. Det råder ingen tvekan om
            det. Det råder brist på arbete, brist på ungdomar, brist på vägar
            och brist på mycket mer. Mot den bakgrunden är det mycket tungt
            att konstatera att flera av de åtgärder som vidtagits i syfte
            att ge glesbygden bättre förutsättningar ibland resulterar i dess
            motsats.
          </note>
          <note>
            Det är inte bara hoten från växande vargflockar -
          </note>
          <note>
            förlåt, det kanske var raljerande - som ökar i glesbygden. Även
            de ekonomiska hoten från tomma lägenheter ökar.
          </note>
          <note>
            I förrgår offentliggjorde SABO, Sveriges allmännyttiga bostadsföretags
            organisation, en rapport om hur det faktiskt förhåller sig i de
            områden som har förbyggt sig. 42 500 lägenheter beräknar SABO
          </note>
          <note>
            kommer att vara tomma år 2010 därför att prognoserna för det
            framtida bostadsbehovet slagit fel eller kommer att slå fel i
            145 av de mest utsatta SABO-
          </note>
          <note>
            företagen. Detta är inte gratis. Sammanlagt beräknar
          </note>
          <note>
            SABO att det hela går på 28,8 miljarder kronor. SA-
          </note>
          <note>
            BO har den principiella uppfattningen att staten på ett eller
            annat sätt borde ta den kostnaden. Men kommunala bostadsföretag
            är lika kommersiellt ansvariga juridiska personer som vilket annat
            företag som helst.
          </note>
          <note>
            Så det som ligger närmast till hands är naturligtvis omfattande
            konkurser, kan man tycka!
          </note>
          <note>
            SABO hävdar dock i rapporten att det borde vara ett statligt
            ansvar att klara dessa förluster. Ser man det hela principiellt
            kan det faktiskt finnas vissa argument för ett sådant synsätt,
            även om de kanske inte håller ända fram. Den socialdemokratiska
            bostadspolitiken har varit en huvudanledning till att resultatet
            har blivit som det har blivit. Den centraldirigerade bostadspolitiken
            har lett kommunerna i en överproduktion av lägenheter - kanske
            borde man säga förlett kommunerna. I många kommuner har säkert
            ambitionen varit att förleda bostadsproduktionen in i en överproduktion
            av hyresbostäder på andra bostadstypers bekostnad. Vad än orsaken
            är har det lett till en allmän överproduktion av bostäder. Inte
            är det meriterande för den förda socialdemokratiska bostadspolitiken.
          </note>
          <note>
            Man kan naturligtvis inte heller frånkänna de enskilda kommunerna
            sitt ansvar för resultatet. De borde inte ha låtit sig ledas av
            en ideologiskt ambitiös statsmakt. Lika lite då som de bör göra
            det i dag.
          </note>
          <note>
            Man kan också säga att det är styrelserna och företagsledningarna
            i dessa företag som brustit mest.
          </note>
          <note>
            Aktiebolagslagen lägger ett tämligen tydligt och självständigt
            ansvar på styrelseledamöterna. De har brustit i marknadsansvar
            och inte i tid sagt nej till de uppmaningar - stundtals uttalade
            som order - från kommunfullmäktige och kommunstyrelser i dessa
            kommuner. Investeringarna är nu förlorade pengar, och ytterligare
            pengar kommer att förloras i samband med kostnaderna för byggnadernas
            undanröjande.
          </note>
          <note>
            Förlusten blir dubbel. Glesbygdskommunerna dignar under det ekonomiska
            trycket. Gud give att man lär sig av detta och drar de rätta marknadskonsekvenserna
            för framtiden.
          </note>
          <note>
            Mycket har varit fel, men glesbygdens bostadsöverskott är ett
            exempel på att regionalpolitik inte endast är en fråga om större
            investeringar med hjälp av skattepengar. Skulle man ta de pengar
            som behövs för att fylla de förlusthål som jag nu talat om blir
            det lika mycket pengar som Dennispaketet skulle ha kostat, inte
            staten för det var ju huvudsakligen bilisterna som skulle betala
            det. Men det stoppades ju av den dåvarande socialdemokratiska
            politiken, vilket i sin tur lett till att, förutom att trafiken
            i Stockholmsområdet nu inte fungerar, vi i Stockholm inte har
            möjlighet att ta emot de glesbygdsbor som söker sig till Stockholmsområdet
            för att få jobb och lön eller av andra skäl.
          </note>
          <note>
            Nu blev det alltså inte något Dennispaket. Trafikapparaten är
            nedkörd. Stockholmarna får ägna 47
          </note>
          <note>
            timmar eller en hel arbetsvecka mer årligen åt arbetsresor än
            den genomsnittlige svensken.
          </note>
          <note>
            Ingen järnvägsbana över Mälaren har tillkommit på över 130 år.
          </note>
          <note>
            För att få i gång ett omfattande bostadsbyggande för dem som
            vill bo i Stockholm eller dess omedelbara närhet krävs att man
            skaffar sig ett delvis nytt perspektiv på den centrala mellansvenska
            bebyggelsen.
          </note>
          <note>
            Regionen visar redan i dag tendenser till tillväxt som tar till
            vara de stora möjligheterna för ett flerkärnigt bostads- och arbetsplatsområde
            runt Mälarens stränder.
          </note>
          <note>
            De förbättrade järnvägarna och motorvägarna mot
          </note>
          <note>
            Eskilstuna och Västerås är de första stegen mot en sådan utveckling,
            och det är steg som redan har blivit en framgång i form av stor
            resandeström på de nya kommunikationerna. Men naturligtvis skulle
            en mycket större effektivitet kunna åstadkommas för detta kommunikationssystem
            om sammanbindningen mellan Västerås och Eskilstuna gjordes tillgänglig
            för höghastighetståg och om all motorvägstrafik gick över Kvicksund.
          </note>
          <note>
            Mälardalen skulle inom detta begränsade område faktiskt kunna
            bereda goda alternativ till en alltför koncentrerad bosättning
            och arbetsplatsetablering i omedelbar anslutning till Stockholms
            stads nuvarande jurisdiktionsområde.
          </note>
          <note>
            Bostads- och arbetsplatsmiljöerna i detta område är bland de
            mest attraktiva i norra Europa. Vi kan ta vara på denna möjlighet
            och låta storstadsområdet tämligen harmoniskt expandera - ett
            område där många av dem som flyttat från glesbygden och också
            framtida näringsbranscher kommer att kunna känna sig väl till
            mods i en flerkärnig region med många friområden.
          </note>
          <note>
            Regionalpolitik, herr talman, är nämligen också en fråga om hur
            man utan förlamande restriktioner låter tillväxtregionerna utvecklas
            och hur de kan kompletteras och stimuleras.
          </note>
          <note type="speaker">
            Anf. 12 JOHNNY GYLLING (kd):
          </note>
          <note>
            Herr talman! Jag kommer att fokusera mitt anförande på situationen
            i mitt hemlän Blekinge och då särskilt tala om infrastrukturens
            betydelse för utveckling och välfärd. Då menar jag den fysiska
            infrastrukturen.
          </note>
          <note>
            Jag kommer också att anknyta till regeringens tre
          </note>
          <note>
            "E:n" som är huvudfrågorna för EU-
          </note>
          <note>
            ordförandeskapet: Employment, Enlargement och
          </note>
          <note>
            Environment, eller på svenska: arbetstillfällen, utvidgningen
            samt miljön.
          </note>
          <note>
            Tidigare har Blekinge haft prägeln av ett krislän som varit helt
            beroende av statliga åtgärder. Stora industrier och militär verksamhet
            har dominerat länet och i rationaliseringens tidevarv krymper
            nu dessa arbetstillfällen drastiskt. Den senaste nedläggningen
            skedde den 31 oktober 2000, då KA 2 med närmare
          </note>
          <note>
            250 anställda lades ned.
          </note>
          <note>
            I ett längre perspektiv kan man ändå säga att trenden nu har
            vänt. Utvecklingen av Blekinge Tekniska
          </note>
          <note>
            Högskola har tillsammans med IT- och telekomföretagen betytt
            att flera tusen nya jobb skapats som i viss mån kompenserar industrins
            och militärens tillbakagång. Trots detta är den öppna arbetslösheten
            i Blekinge fortfarande högre än genomsnittet i landet, och många
            äldre arbetslösa har svårt att komma in på arbetsmarknaden igen.
          </note>
          <note>
            Employment handlar om arbetstillfällen.
          </note>
          <note>
            För att fler företagare ska våga expandera och anställa fler
            människor, för att högskolan ska kunna utvecklas till universitet
            och vara attraktiv och för att fler turister ska kunna njuta av
            Sveriges trädgård behövs det en utbyggd infrastruktur. Överallt
            i världen där man bygger ett samhälle bygger man vägar, både av
            asfalt och av järn, eller så använder man sjövägen eller luften
            för att bedriva handel och bygger på så sätt upp en välfärd. Infrastrukturen
            är alltså fundamentalt viktig för välfärden i ett samhälle, särskilt
            för Sverige som är ett glest befolkat, avlångt land i utkanten
            av Europa, särskilt också för Blekinge som är ett litet län beläget
            i ett hörn av Sverige, ofta bortglömt när man planerar infrastruktur.
          </note>
          <note>
            Blekinges geografiska läge har före järnridåns fall varit en
            nackdel för länet. För kommunikationerna har sydöstra hörnet varit
            en ändstation, en återvändsgränd. Men nu är det annorlunda. Nya
            färjeförbindelser har startat till Polen och Lettland. Många företag
            i södra Sverige handlar nu med dessa länder och även med Litauen.
            De är beroende av goda kommunikationer.
          </note>
          <note>
            Enlargement handlar om utvidgning.
          </note>
          <note>
            Ska vi eller ska vi inte öka handeln med ansökarländerna runt
            Östersjön? Om det ligger allvar i Sveriges strävan att påskynda
            EU-utvidgningen, måste det innebära en strategi för ökat handelsutbyte
            med dessa länder och med dagens EU-länder. Det leder då till att
            vi behöver en infrastruktur för detta och då är, enligt min mening,
            sydöstra Sverige en viktig del att satsa på.
          </note>
          <note>
            Blekinge kustbana behöver elektrifieras för att man ska kunna
            köra gemensamma regionaltåg i hela
          </note>
          <note>
            Sydsverige, men också för miljöns skull. Efter många års kamp
            har regering och riksdag äntligen beslutat att en elektrifiering
            ska ske. Men eftersom inte några pengar - vad jag känner till
            - har öronmärkts för detta och Banverket saknar pengar för redan
            uppgjorda planer finns det anledning att bevaka detta ärende.
          </note>
          <note>
            Kustpilen är en tågsuccé som numera har fått problem med överfulla
            tåg och har svårt att hålla tiderna.
          </note>
          <note>
            Kustpilen är omtalad över hela landet. Men hur många har hört
            talas om "komfortkometen"? Det är
          </note>
          <note>
            SJ:s omtalade rälsbuss mellan Karlskrona och Emmaboda som fått
            detta namn av resenärerna. Jag åkte häromdagen med "komfortkometen".
            Det var kallt, skakigt, bullrigt och det gick långsamt. Det har
            utlovats nya eltåg till denna bana, men vi har nu fått veta att
            de ska gå till Mälardalen. SJ slår ut med händerna och skyller
            på Rikstrafiken och Näringsdepartementet. Ingen vet vem som har
            ansvaret. Upprustningen av banan mellan Karlskrona och Emmaboda
            skjuts hela tiden framåt hos Banverket. Det är olyckligt.
          </note>
          <note>
            Bilturismen ökar i Blekinge och den stora genomfartsleden E 22
            är olycksdrabbad och farlig att åka på.
          </note>
          <note>
            Vägverket redovisar att trafiksäkerhetstillståndet på
          </note>
          <note>
            E 22 mellan Kalmar och Sölvesborg är bland det sämsta i landet
            vad gäller stamvägar med hög trafikintensitet. Länets företrädare
            har uttalat ett starkt intresse för att använda alternativ finansiering
            såsom
          </note>
          <note>
            PPP, Public Private Partnership, till att investera i en fyrfilig
            E 22. Jag har anledning att tro att min bänkkollega Karin Olsson
            kommer att understryka detta i sitt anförande strax.
          </note>
          <note>
            En motorväg gör förvisso intrång i miljön, men det är också allmänt
            känt att jämn hastighet och inga köbildningar sänker bilarnas
            bränsleförbrukning drastiskt, så även för miljöns skull kan man
            förespråka en fyrfilig väg ända från Malmö till Norrköping.
          </note>
          <note>
            Det finns fler projekt som är nödvändiga i Blekinge, att bygga
            ut Tvärleden - vägen mellan
          </note>
          <note>
            Olofström och Markaryd - och att bygga Sydostlänken - en ny järnvägssträckning
            sista biten mellan
          </note>
          <note>
            Kustbanan och Olofström. Det görs enorma infrastruktursatsningar
            i olika delar av landet. Det gäller t.ex. Öresund, Botniabanan
            och Stockholm. Även om alla företrädare tycker att det behövs
            mer, så satsas det mycket pengar - och det är verkligen inget
            fel i det. Sverige behöver tillväxt och framkomlighet överallt.
            Men det lilla länet i sydost är bortglömt.
          </note>
          <note>
            Växande förbindelser över Östersjön är av nationellt intresse
            och inte bara en fråga för vart och ett av länen längs kusten.
            De satsningar på järnvägarna som jag har räknat upp handlar naturligtvis
            också om miljöfrågor - environment, som det benämns i EU-
          </note>
          <note>
            sammanhang.
          </note>
          <note>
            I Blekinge finns i dag en kraft hos människorna.
          </note>
          <note>
            Det är en kraft att bygga vidare på för en god livsmiljö. Vi
            får väl se vad Björn Rosengren presenterar här i höst med den
            infrastrukturproposition som vi har väntat på under lång tid.
          </note>
          <note>
            Vi vet att en trädgård växer underifrån, herr talman. Men den
            behöver vattnas ovanifrån. Blekinge kallas för Sveriges trädgård.
            Det är statens uppgift att vattna den trädgården med bättre infrastruktur.
          </note>
          <note type="speaker">
            Anf. 13 KARIN OLSSON (s):
          </note>
          <note>
            Herr talman! Precis som Johnny Gylling kommer jag att fokusera
            mitt anförande på Blekinge.
          </note>
          <note>
            Den snabba utvecklingen har ändrat förutsättningarna för Blekinge
            och sydöstra Sverige. De positiva förändringarna i Öst- och Centraleuropas
            länder ger helt nya möjligheter för samarbete i olika frågor.
            Den södra delen av Östersjön är den befolkningstätaste delen av
            hela regionen.
          </note>
          <note>
            Blekinge har ett strategiskt läge för att knyta samman länderna
            i södra Östersjön, inte minst med stöd av samarbete inom olika
            EU-program. Möjligheterna för länet att hävda sig i ett mer internationellt
            sammanhang är starkt avhängigt av om det finns goda kommunikationer.
            Detta har inte bara betydelse för
          </note>
          <note>
            Blekinge utan är i hög grad en viktig fråga för landets transportsystem
            för att optimalt kunna utveckla nya marknader i Öst- och Centraleuropa.
            Särskilt med
          </note>
          <note>
            Polen växer handeln kraftigt. Blekinge har i dagsläget
          </note>
          <note>
            Sveriges största passagerartrafik till Polen.
          </note>
          <note>
            Förväntningarna på utvecklingen av Östersjöområdet är stora,
            och många bedömare menar att det kommer att bli en av Europas
            viktigaste tillväxtregioner. Regeringen har på olika sätt visat
            att integrationen i Östersjöområdet ska intensifieras ytterligare.
          </note>
          <note>
            Kommunikationerna i öst-västlig riktning kommer också att spela
            en viktig roll i utvecklingen av handel och turism mellan Baltikum
            och Sverige, Danmark och Nordtyskland. Redan ser vi hur transporterna
            ökar i detta transportstråk.
          </note>
          <note>
            Sveriges framträdande roll i det nya Östersjösamarbetet är glädjande,
            och måste utnyttjas på bästa sätt. För Blekinges del är detta
            mycket positivt. Det är dessutom viktigt att vi är med och skapar
            välstånd i de nya demokratierna - ett välstånd som på sikt skapar
            en närmarknad för våra egna produkter.
          </note>
          <note>
            Om vi inte gör något nu skapas handelsförbindelser för lång tid
            framöver med övriga länder i Västeuropa. Detta kan bli en ödesfråga
            för hela vårt land och för vår framtida välfärd.
          </note>
          <note>
            Infrastrukturinvesteringarna i sydöstra Sverige är och har varit
            mycket återhållsamma jämfört med
          </note>
          <note>
            Sverige i övrigt. Av flera skäl är det viktigt att förbättra
            sydöstra Sveriges infrastruktur och då särskilt i
          </note>
          <note>
            Blekinge. Det finns många angelägna lönsamma infrastrukturprojekt
            som har mycket hög s.k. samhällsekonomisk avkastning. Några exempel
            är väg
          </note>
          <note>
            E 22, riksväg 29, riksväg 30 och Tvärleden.
          </note>
          <note>
            Sverige behöver dessutom nya alternativa miljövänliga transportkorridorer
            för trafik riktad söderut.
          </note>
          <note>
            En av de mest uppenbara bristerna i Blekinges infrastruktur är
            väg E 22, precis som Johnny Gylling sade tidigare. Många avsnitt
            av E 22:an har undermålig standard. Vissa avsnitt har endast cirka
            sju meters bredd, med trafikmängder på ca 10 000 fordon per dygn.
          </note>
          <note>
            Herr talman! Med hänsyn tagen till trafikintensiteten och de
            svåra olyckor som skett på E 22:an bör en utbyggnad till fyra
            körfält, dvs. motorväg ske med det snaraste. E 22:an utgör också
            ett utomordenligt bra alternativ för finansiering genom PPP, publicprivate
            partnership, inte minst med hänsyn tagen till det stora intresse
            som sydsvenskt näringsliv visat för en utbyggnad av vägen.
          </note>
          <note>
            Regioner och kommuner längs E 22:an, dvs. Region Skåne, Region
            Blekinge, Regionförbundet i
          </note>
          <note>
            Kalmar län och ÖSTSAM, som omfattar Östergötlands län, har tillsammans
            med Sydsvenska Industrioch Handelskammaren och Östsvenska Handelskammaren
            bildat ett partnerskap för E 22:an. Syftet är att åstadkomma en
            upprustning av E 22:an betydligt tidigare än vad nuvarande planer
            medger.
          </note>
          <note>
            Det råder enighet om att E 22:an, som sträcker sig från Trelleborg/Malmö
            i söder vidare genom Skåne,
          </note>
          <note>
            Blekinge, Kalmar län och norrut till Norrköping, ska byggas ut
            till en högklassig väg. På sträckan Malmö-
          </note>
          <note>
            Kalmar finns en enighet om att standarden måste vara fyrfältsväg,
            dvs. motorväg.
          </note>
          <note>
            I de nu gällande planerna finns betydande belopp upptagna för
            en ombyggnad av E 22:an, vilket skulle ha inneburit att ett antal
            delsträckor byggts om under den kommande 5-10-årsperioden. Men
            med de senareläggningar som nu sker och har skett kommer standarden
            på vägen under överskådlig tid att vara mycket bristfällig och
            därmed hämma den positiva regionala utveckling som nu sker inte
            minst i Blekinge.
          </note>
          <note>
            Detta vore stor till nackdel för regionen.
          </note>
          <note>
            Nya finansieringsgrepp krävs därför av staten för att möjliggöra
            en tidigareläggning av utbyggnaden av
          </note>
          <note>
            E 22:an.
          </note>
          <note>
            I enlighet med det förslag som förts fram av det partnerskap
            som jag nämnde tidigare yrkar vi på att
          </note>
          <note>
            E 22:an på delen Hurva-Söderåkra tas med bland de projekt som
            ska finansieras genom den s.k. PPP-
          </note>
          <note>
            modellen. Med en sådan modell skulle det vara möjligt att denna
            del av E 22:an är utbyggd inom tio år.
          </note>
          <note>
            Under den senaste tiden har vi uppmärksammat att det underlag
            i form av sysselsättningsprognoser, trafikflödesberäkningar m.m.
            som bl.a. tas fram av
          </note>
          <note>
            SIKA bygger på felaktiga förutsättningar. I Blekinge förutsätts
            t.ex. en sysselsättningstillväxt fram till 2010
          </note>
          <note>
            som långt understiger den redan i dag uppnådda sysselsättningen.
            SIKA tycks inte ha uppmärksammat den regionala förändring som
            sker och har skett i
          </note>
          <note>
            Blekinge.
          </note>
          <note>
            Satsningen på Blekinge kustbana har blivit en förebild för hela
            landet. Både elektrifiering och kurvrätning av banan är motiverade
            med hänsyn tagen till den stora trafikpotential som banan har.
          </note>
          <note>
            Kustbanan måste kunna köra över Öresundsbron som i sin tur kräver
            elektrifiering. Det är glädjande att regeringen nu uppdragit åt
            Banverket att planera så att byggstart kan ske 2004. Men utöver
            elektrifiering krävs ytterligare insatser för att minska restiden
            och öka servicen längs banan. Detta är ett exempel på att det
            lönar sig att arbeta långsiktigt och enträget.
          </note>
          <note>
            Under minst tio år har arbetet pågått för att få till stånd en
            rejäl upprustning av den pulsåder som kallas
          </note>
          <note>
            Blekinge kustbana.
          </note>
          <note>
            Herr talman! Jag vill avsluta med att säga att Blekinges tillväxt
            är bland de bästa i landet. Nu måste staten se till att infrastrukturen
            inte blir en begränsande faktor för fortsatt tillväxt. Jag instämmer
            i det som
          </note>
          <note>
            Johnny Gylling sade; jag hoppas att staten vill vara med och
            vattna Sveriges trädgård.
          </note>
          <note type="speaker">
            Anf. 14 JAN ERIK ÅGREN (kd):
          </note>
          <note>
            Herr talman! Jag är egentligen en av alltför få representanter
            för den svenska glesbygden och inlandet.
          </note>
          <note>
            Att bo så ger värdefulla och ibland ganska kostsamma insikter
            i hur det är att leva i glesbygd. För många innebär det många,
            långa och kostsamma resor. Bensinen är dyrare än i storstadsområdena,
            där kollektivtrafiken dessutom är ett verkligt och i regel fungerande
            alternativ.
          </note>
          <note>
            När jag hade bott i Ramsele i västra Ångermanland i Sollefteå
            kommun i Västernorrland ett antal år tittade jag på befolkningssiffrorna.
            De var minst sagt bekymmersamma. Från 1954 till 1984 hade socknen
            minskat från 5 500 till 2 200 personer, dvs. med över
          </note>
          <note>
            60 % på 30 år. Jag kunde räkna ut att om det fortsatte på samma
            sätt och jag bodde kvar där så skulle jag bli ensam i Ramsele.
            Det var ett ganska dystert framtidsperspektiv.
          </note>
          <note>
            Jag tror inte att det är så många i den här kammaren som lever
            i en socken som har haft en så dramatiskt negativ befolkningsutveckling.
          </note>
          <note>
            Herr talman! Trots allt detta är Ramsele i dag ett kommundelscentrum
            med en hel del service och framtidstro. Befolkningsminskningen
            har bromsat upp, det har startats nya företag och det finns idéer
            inför framtiden. Vi som bor där försöker på ett positivt sätt
            att utveckla den region vi bor i.
          </note>
          <note>
            Ett mycket konkret exempel på detta är den ansökan som nu görs
            för att Svensk Bilprovning ska etablera en bilprovningsstation
            i Ramsele. Jag vill uttala ett starkt stöd för detta. Skälen för
            en sådan etablering är många. I det tänkta upptagningsområdet
            för en sådan här station finns ungefär 9 000 personer.
          </note>
          <note>
            Näringslivet i regionen domineras av skogsbruk.
          </note>
          <note>
            Råvaran levereras i stor utsträckning till kustens industrier.
            En vidareförädling sker också i flera sågverk och snickerier.
            Åkerinäringen är en stor arbetsgivare.
          </note>
          <note>
            I hela västra området finns ungefär 450 företag. Den som bor
            i Ramsele tätort har i dag ca 16 mil tur och retur till Sollefteå
            bilprovning.
          </note>
          <note>
            En bilprovning i Ramsele skulle enligt beräkningar kunna innebära
            inbesparingar av resor motsvarande upp till tio varv runt jorden.
            Miljöskälet är alltså mycket starkt. Bränslekostnaderna är ett
            annat skäl.
          </note>
          <note>
            Den restid och arbetstid som skulle sparas in är ytterligare
            ett skäl. Det finns alltså ett antal skäl för en etablering i
            Ramsele. Det skulle också i övrigt medföra en viktig och positiv
            förändring för ett inlandscentrum. Detta är viktigt för att hela
            Sverige ska kunna leva.
          </note>
          <note>
            Herr talman! Tidigare i debatten har vi hört en mängd exempel
            på problem som finns. I stället för att fylla på den raden skulle
            jag vilja ge ett exempel på vad som händer när man får respons
            för berättigade krav. Det gäller åtgärder för att förbättra vägnätet.
          </note>
          <note>
            Jag har talat med ett av de många åkerier som vi har i västra
            området, Brorssons Åkeri AB, som under en femårsperiod, 93/94-98/99,
            minskat sina kostnader för däck med drygt 40 %. Också underhålls-
            och reparationskostnader och andra kostnader har minskat en del.
            Den kostnadsminskningen beror främst på den upprustning som skett
            av länsväg 331 mellan Ramsele och kusten. Det är en av de tyngst
            belastade vägarna i länet och i norr.
          </note>
          <note>
            Bättre vägar ger mindre däcksslitage, lägre kostnader för reparationer,
            underhåll och bränsle samt en bättre arbetsmiljö för chaufförer
            och en bättre totalmiljö.
          </note>
          <note>
            Det bör gälla rent generellt i andra delar av Västernorrland
            också. En upprustning av riksväg 90
          </note>
          <note>
            skulle säker medföra liknande förbättringar, liksom en upprustning
            av vägar inom Örnsköldsviksområdet och i Medelpad. Där vägunderhållet
            är eftersatt kan man minska kostnaderna om man får upp vägstandarden
            på en rimlig och acceptabel nivå.
          </note>
          <note>
            Kritiken för att det är som det är i dag riktar jag inte mot
            Vägverket, som gör ett bra arbete utifrån de anslag de får. Däremot
            är riksdag och regering ansvariga för det. Jag vill påminna om
            att Kristdemokraterna anslagit sammanlagt 9 miljarder mer än regeringen
            till vägunderhåll för detta år och de kommande två åren. Det är
            allvarligt att regeringen inte är beredd att göra en kraftfull
            satsning på detta område. Det är synnerligen angeläget för Västernorrland
            och andra län med eftersatt vägunderhåll.
          </note>
          <note>
            Bra vägar är också viktiga för säkra och snabba ambulanstransporter
            och brandkårs- och polisutryckningar. Detta är viktigt för allas
            vår trygghet och säkerhet. Bra vägar året runt är också viktiga
            för den befolkning som berörs samt för turist- och besöksnäringen.
          </note>
          <note>
            En kraftfull satsning på vår infrastruktur och framför allt på
            vägnätet skulle minska de nackdelar som Norrlandslänen i dag dras
            med liksom allt prat om mer stöd. Mer jämlika förutsättningar
            är bättre för hela samhället.
          </note>
          <note>
            Även järnvägen är en viktig del av en fungerande infrastruktur.
            Botniabaneprojektet är en satsning som hela landet har nytta av,
            men man måste klara de miljökrav som ställs.
          </note>
          <note>
            Vi behöver så långt som möjligt samma förutsättningar för boende
            och företagande i vår del av landet som genomsnittssvensken har.
            Då blir det också lättare för oss att få livskraftiga företag
            och därmed jobb och förutsättningar för en levande bygd. Då blir
            det också lättare att få den framtidstro som krävs för att ungdomarna
            ska välja att stanna kvar i bygden eller komma tillbaka efter
            avslutad utbildning. Då blir det också lättare för företagen att
            erbjuda jobb. Utan framtidstro och nya jobb dör glesbygden.
          </note>
          <note>
            Herr talman! Kravet på en återbäring på vattenkraftselen var
            uppe till omröstning före jul och avslogs. Med stöd av Moderaterna
            skulle det ha blivit en utredning, liksom om Socialdemokraterna
            hade sagt ja. Men ingen av Västernorrlands s- eller mledamöter
            ville ens utreda frågan.
          </note>
          <note>
            Avslutningsvis vill jag även den här gången upprepa de krav som
            vi kristdemokrater upprepade gånger har framfört om att transportnäringen
            måste få rimliga konkurrensvillkor i jämförelse med företag i
            andra länder. Det är djupt tragiskt med det stora antalet konkurser
            som drabbat åkerinäringen det senaste året. Det går inte att undvika
            misstanken att en del av dessa varit onödiga och berodde på att
            svenska företag har åtskilligt sämre villkor än företag i de främsta
            konkurrentländerna.
          </note>
          <note>
            Regeringen känner väl till de problem som finns både för glesbygdsboende
            i Västernorrlands län och för transportnäringen. Det är hög tid
            att handla. Det är beklagligt att den regionalpolitiska propositionen
            dröjer. Den behöver komma snarast. Västernorrland behöver stärkta
            möjligheter för att kunna fortsätta att vara ett av Sverige största
            exportlän.
          </note>
          <note type="speaker">
            Anf. 15 HELENA HÖIJ (kd):
          </note>
          <note>
            Herr talman! Vi debatterar nu under rubriken Regional balans.
            Vi har hört flera talare i dag och i går kväll poängtera vikten
            av satsningar i alla Sveriges regioner. Jag håller med om detta,
            men det måste också gälla storstadsregionerna.
          </note>
          <note>
            Huvudstaden är en motor inte bara för den här regionen och dess
            invånare utan för Sverige som helhet.
          </note>
          <note>
            Satsningar på Stockholm står inte i motsättning till satsningar
            på andra orter eller i andra regioner i Sverige. Stockholm konkurrerar
            i första hand med storstadsregioner runt Östersjön och i övriga
            Europa.
          </note>
          <note>
            I tillväxtområden, inte minst i Stockholm, är bostadsbristen
            akut. Detta drabbar inte minst ungdomar.
          </note>
          <note>
            De med pengar och kontakter kan alltid skaffa sig en bostad,
            men de andra blir utan. Det drabbar också många som söker sig
            till storstäderna för arbetsmarknadens skull. Bostadsbristen blir
            därmed ett hot även mot den ekonomiska tillväxten.
          </note>
          <note>
            Vid sidan av bristen inom bostadsförsörjningen är en otillräcklig
            kapacitet i trafiken det som mest hotar en fortsatt positiv ekonomisk
            utveckling av den här regionen, liksom många andra regioner. Värdet
            av förseningarna i Stockholmstrafiken uppgår till ungefär 7 miljarder.
            Det är mycket pengar. Detta är naturligtvis förödande och hotar
            Stockholms förmåga att vara just hela Sveriges motor.
          </note>
          <note>
            Investeringarna i utbyggnad och underhåll är för små, och det
            finns knappast någon annan del av landet där slitage och kapacitetsbrist
            är ett så påtagligt problem som i vårt län. Köer och trängsel
            genererar dessutom stort miljöslitage.
          </note>
          <note>
            En förutsättning för ekonomisk tillväxt och för att regionen
            ska ha ett fortsatt internationellt konkurrenskraftigt näringsliv
            är också att det i regionen finns en kvalificerad och omfattande
            utbildning och forskning. Men Stockholm hade läsåret 98/99 den
            lägsta rekryteringen i landet till högskolan. Regionen är i dag
            underförsörjd med platser inom den högre utbildningen. Vi har
            färre högskoleplatser än vad som motiveras av vår befolknings
            storlek och långt färre än vad arbetsmarknaden efterfrågar. En
            grundläggande förutsättning för kunskap, kompetens och utvecklingsmöjligheter
            är att regionen kan tillgodose behovet av högre utbildning.
          </note>
          <note>
            Herr talman! Jag fortsätter min probleminventering med polisen.
            I Stockholmsregionen finns det i genomsnitt bara en närpolis på
            1 800 invånare. Säga vad man vill, men så särskilt nära känns
            det inte.
          </note>
          <note>
            Riket som helhet har en närpolis på 1 400 invånare.
          </note>
          <note>
            Det innebär att regeringen sviker områden där brottsligheten
            är som högst och det förebyggande arbetet behövs som bäst.
          </note>
          <note>
            Förutom de nedskärningar inom polisen som tyvärr drabbat alla
            polisdistrikt får Stockholm tilldelning av resurser efter folkmängd,
            inte efter faktiska behov. Stockholmspolisen tvingas därför ta
            resurser från närpolisen till akut utryckningsverksamhet och evenemang.
          </note>
          <note>
            Stockholmsregionens utveckling är i dag i många avseenden beroende
            av den nationella politiken. Enligt min mening är det rimligt
            att stockholmarna själva får mer att säga till om när det gäller
            utvecklingen av den egna regionen. En av grundstenarna i kristdemokratisk
            politik innebär just detta, nämligen den s.k.
          </note>
          <note>
            subsidiaritetsprincipen som säger att det en gemenskap, t.ex.
            kommunen, på ett ändamålsenligt sätt kan sköta ska den också få
            sköta. De överordnade gemenskaperna, t.ex. staten, har en skyldighet
            att stödja där så behövs.
          </note>
          <note>
            I stället för att medverka till en förstärkt lokal demokrati
            har den kommunala självständigheten naggats i kanten på olika
            sätt av den socialdemokratiska regeringen. Regeringen har hittills
            inte respekterat väljarna i Stockholm och den utveckling de vill
            se för sin region. Det är inget annat än skamligt att det är på
            det viset. Borgarråd och landstingsråd är precis lika demokratiskt
            valda som våra statsråd.
          </note>
          <note>
            Herr talman! Jag har därför en fråga till representanten för
            den socialdemokratiska regeringen. Är man beredd att stödja de
            många initiativ som här tas för en positiv utveckling av huvudstadsregionen,
            eller tänker man fortsätta med den konfrontation som hittills
            präglat regeringens ageranden?
          </note>
          <note>
            I Stockholms stad anvisas mark till bostadsbyggen. Under en femårsperiod
            kommer det att byggas
          </note>
          <note>
            16 000 nya bostäder bara i Stockholms stad. Men för att kunna
            angripa de problem som finns på bostadsmarknaden mer effektivt
            måste vi underlätta för kommunerna att ta ansvar för bostadsförsörjningen.
          </note>
          <note>
            Fastighetsskatten bör trappas ned och på sikt slopas. En låg
            fastighetsavgift bör i stället kunna tas ut av kommunerna för
            att de, i stället för via skattsedeln, ska kunna täcka kostnader
            för vatten, avlopp, gator osv. Dessutom måste skatteutjämningssystemet
            justeras så att kommunerna åtminstone inte har en nackdel av att
            bygga nya bostäder och öka sin befolkning. Att ta på sig kostnader
            för att öka bostadsbyggandet ger små förtjänster i form av ökade
            skatteintäkter. Ja, i vissa lägen kan det t.o.m. innebära att
            kommunernas inkomster minskar.
          </note>
          <note>
            Under decennier har satsningar på Stockholmstraktens kommunikationer
            varit eftersatta. Investeringar i ny kapacitet är nödvändiga.
            Staten måste ta ett större ansvar för huvudstadsregionen som i
            dag är missgynnad vad gäller statliga anslag. Regionen får ca
            10 % av de nationella trafikanslagen trots att
          </note>
          <note>
            Stockholms andel av befolkningen och trafikarbetet är ca 20 %.
            Med nuvarande nivå på de ordinarie statliga anslagen skulle de
            mest nödvändiga investeringarna inte kunna vara genomförda förrän
            om 50 år. Det är naturligtvis helt ohållbart.
          </note>
          <note>
            Överst på listan över viktiga investeringar står
          </note>
          <note>
            Förbifart Stockholm, men också en ökad järnvägskapacitet över
            Riddarholmen så att tågtrafiken kan expandera.
          </note>
          <note>
            Även regionens möjligheter till kompetensutveckling är i många
            avseenden beroende av den nationella politiken. Utbildningspolitiken
            har under
          </note>
          <note>
            1990-talet missgynnat storstadsregionerna som fått en minskande
            andel av nya utbildningsplatser och minskade resurser till forskning.
            Regionen behöver uppskattningsvis ett tillskot på 15 000-20 000
            nya utbildningsplatser för att de ungdomar som finns i regionen
            i dag ska ha samma möjligheter som ungdomar i andra län.
          </note>
          <note>
            Den mycket oroande situationen inom polisen är kanske det tydligaste
            exemplet på hur staten inte tagit sitt ansvar och stöttat Stockholmsregionen.
            Trygghet på gator och torg är en grundläggande medborgerlig rättighet.
            För att närpolisen ska kunna utföra sitt uppdrag krävs inom de
            närmaste åren resurser så att det åtminstone finns en närpolis
            på 1 000 invånare. Vi kristdemokrater föreslog i vårt budgetförslag
            1 miljard kronor mer per år till rättsväsendet än vad regeringen
            gjorde, varav nästan 300 miljoner till polisen.
          </note>
          <note>
            Slutligen, herr talman, ställer storstadsregionens komplexitet
            krav på regionala lösningar. Det innebär ofta samordning mellan
            olika aktörer och stora finansiella åtaganden. Det finns i dag
            inte något erkänt politiskt organ med ett grundläggande helhetsansvar
            för att inte bara planera utan även samordna och i vissa fall
            genomföra regionala insatser när det gäller t.ex. bostäder, trafik
            och utbildning. Det är uppenbart att Stockholmsregionen har haft
            svårigheter att såväl fatta beslut om som att genomföra viktiga
            insatser.
          </note>
          <note>
            Detta måste vi naturligtvis ändra på.
          </note>
          <note>
            Vi kristdemokrater vill se att regionen ges större frihet att
            organisera sig i enlighet med sina särskilda förutsättningar.
            Vi önskar utveckla landstinget eller kanske skapa ett nytt direktvalt
            regionparlament. På så vis kan förutsättningar skapas för stockholmarna
            att påverka och ta ansvar för sin regions utveckling.
          </note>
          <note>
            Herr talman! Sammanfattningsvis behövs det strukturella åtgärder
            som ger huvudstadsregionen stöd och bättre förutsättningar för
            en positiv utveckling. Ett fungerande Stockholm är en förutsättning
            för att hela Sverige ska leva.
          </note>
          <note type="speaker">
            Anf. 16 ANNE-KATRINE DUNKER (m):
          </note>
          <note>
            Herr talman! Att komma sist i en lång debatt känns besvärligt
            eftersom risken är stor att allt redan är sagt när man går till
            talarstolen. Men jag tror att en del av sakerna ändå behöver upprepas.
          </note>
          <note>
            "Det är tillväxtmöjligheterna som är avgörande för att en växande
            befolkning ska kunna få ökad levnadsstandard." Det kan man läsa
            i företagarnas näringspolitiska program från mitt hemlän Gävleborg.
          </note>
          <note>
            Utan tillväxt i alla delar av vårt land kan vi inte räkna med
            fortsatt goda tider. Socialdemokraterna slår sig ofta för bröstet
            och säger att de fått Sverige på fötter.
          </note>
          <note>
            Det är inte sant, för utan alla de företag som givit och ger
            Sverige goda inkomster på olika sätt och den internationella högkonjunktur
            som vi nu har men som vi tyvärr börjar se en avmattning på hade
            vi inte haft den ekonomi vi har.
          </note>
          <note>
            Mitt hemlän i södra Norrland tillhör de delar av landet som har
            en hög bruttoregionalprodukt, dvs. ett högt samlat värde av produktionen
            av varor och tjänster. Men vi har likafullt en fortsatt stor avflyttning
            och fortsatt arbetslöshet. Alla kommuner utom en, Gävle, har under
            de senaste åren haft en negativ befolkningsutveckling. Och tyvärr
            har de flesta kommunerna också mer eller mindre allvarliga ekonomiska
            problem att brottas med.
          </note>
          <note>
            Statsminister Persson har sagt att en av regeringens uppgifter
            är att motverka splittringen mellan storstäder och resten av landet.
            Det låter bra, men vad gör regeringen för att uppfylla sina löften?
          </note>
          <note>
            Ja, inte särskilt mycket. Det mesta är tomt prat.
          </note>
          <note>
            Näringsministern har lovat infrastruktursatsningar under den
            tid han har varit ansvarig minister, men det enda som händer är
            att han skjuter upp frågan. I förrgår i partiledardebatten sade
            statsministern: Det är en konkretion när vi talar om vägbyggen,
            och nu har vi skattemedel att fördela. De ska komma till hösten.
          </note>
          <note>
            Kanske är biträdande näringsminister Messing mer trovärdig som
            strax före jul sade: Vi har gett sken av att kunna fixa och återställa
            med politiska instrument, men de möjligheterna är mycket begränsade.
          </note>
          <note>
            Skogsnäringen förlorar 900 miljoner årligen på den dåliga vägstandarden
            i Norrland, så låt oss hoppas att man nu gör verklighet av sina
            löften.
          </note>
          <note>
            Hur skapar vi då en bra tillväxtmiljö i de delar av vårt land
            som ännu inte känner av att det går så bra för Sverige? De tillväxtregioner
            som finns både i
          </note>
          <note>
            Europa och i USA har växt utan politisk strategi eller regionalpolitiska
            inslag. Tillväxtregioner har uppstått utan politisk inblandning.
            Internationella undersökningar tyder på att många av de regioner
            som bygger upp den nationella ekonomin är de som är självgående.
          </note>
          <note>
            Men självklart kan kommunerna t.ex. också påverka det lokala
            företagsklimatet. Socialdemokraterna tar alltid upp hotet från
            den förda politiken i Stockholm. Men jag skulle vilja att någon
            förklarade för mig varför inte Norrlandskommunerna går bättre
            än
          </note>
          <note>
            Stockholm, om politiken här är så fel. I Norrland styrs ju de
            flesta kommunerna av socialister av olika valörer. Är det ändå
            så att det är just den politiken, med höga kommunalskatter och
            många konkurrerande kommunala bolag som driver allt från sömnad
            och krogar till äventyrsaktiviteter, som ändå inte är bra -
          </note>
          <note>
            det som tar incitament och engagemang från alltför många med
            egna initiativ.
          </note>
          <note>
            EU-kommissionen har sagt nej till lägre sociala avgifter för
            tjänsteföretag i Norrland. Men det behöver inte betyda att vi
            inte kan sänka avgifterna. Varför inte sänka avgifter och skatter
            och därmed öka konkurrensen för alla våra företag. Höga skatter
            påverkar inte bara glesbygden negativt, utan hela landet.
          </note>
          <note>
            I går i debatten sade statsrådet Messing att regionalpolitiken
            inte får bli en politik för omfördelning från storstäderna. Bra!
            Statsrådet håller tydligen med om att vi måste sänka avgifter
            och skatter för alla.
          </note>
          <note>
            Företagarna i Norrland vill inte ha bidrag utan reducering av
            skatter och enklare regler. Regeringen har lovat att småföretagen
            inom en treårsperiod ska märka att de administrativa kostnaderna
            minskar, men tyvärr upplever inte företagen att så skett, utan
            tvärtom att administration och avgifter ökat. Enligt
          </note>
          <note>
            Demoskop är kostnaderna för datorer, programvara och personal
            för att klara administrationen av miljö-, arbetsrätts- och skattelagstiftning
            mer än 50 miljarder för de 34 000 företag som ingick i undersökningen.
          </note>
          <note>
            Herr talman! 50 miljarder är en hisnande summa, inte minst för
            alla de företag som drabbas av de extra kostnaderna.
          </note>
          <note>
            Norrland har, precis som andra delar av vårt land, många vackra
            och för turister attraktiva platser. Men tyvärr tillhör inte Sverige
            toppländerna vad gäller turistnäringen. Vi tillhör snarare bottenländerna.
          </note>
          <note>
            Turismen är en av de snabbast växande näringarna i världen, och
            vi kan också dra till oss betydligt fler turister än i dag om
            förutsättningarna ändras. T.ex. är turistsektorn tjänsteintensiv,
            och därför är de höga skatterna på tjänster ett mycket stort problem.
            Men det saknas politisk vilja att göra någonting åt det.
          </note>
          <note>
            Europa står för 60 % av all turism i världen, och turistnäringen
            i Europa står för i snitt 7 % av BNP, men vi når bara upp till
            hälften av den siffran. Och även om vi klandrar vädret för en
            del av problemet, uppvisar våra nordiska grannländer med samma
            klimat upp bättre siffror.
          </note>
          <note>
            Den regionalpolitiska utredningen föreslog att dagens regionalpolitik
            skulle avskaffas, och det vore det absolut bästa. I en studie
            där man jämfört företag som får stöd och dem som inte får stöd
            visas att produktiviteten över tiden är sämre i stödföretagen
            än i dem som inte fått stöd. Det visar på att stöden oftast har
            en negativ effekt. Ulrica Messing har sagt "att det är viktigt
            att regionalpolitiken inriktas på att skapa förutsättningar för
            tillväxt i hela landet och att den inte bara upplevs som ett bidragssystem
            som håller förlustverksamheter under armarna".
          </note>
          <note>
            Herr talman! Jag hoppas att statsrådet Messing lyckas i sina
            föresatser, går från ord till handling och ser till att våra företag
            får de bättre villkor som sänkta skatter och avgifter, förenklade
            regler, minskade momssatser och inte minst snabba åtgärder för
            de infrastrukturella problem som finns innebär. Då får vi fart
            på hela Sverige, och då har Ulrica Messing levererat mer än enbart
            det prat som vi hittills har fått från
          </note>
          <note>
            Näringsdepartementet.
          </note>
          <note>
            Integration och sysselsättning
          </note>
          <note type="speaker">
            Anf. 17 MIKAEL ODENBERG (m):
          </note>
          <note>
            Herr talman! Skillnaden mellan verkligheten här i kammaren och
            verkligheten utanför kammaren är ofta ganska betydande. Vi fick
            här i förrgår prov på att statistikpolitiken ofta firar triumfer.
            Statsminister
          </note>
          <note>
            Göran Persson berömde sig i förrgår av att 4-
          </note>
          <note>
            procentsmålet för den öppna arbetslösheten var nått. I
          </note>
          <note>
            verkligheten utanför kammaren går nästan en miljon människor
            utan ett riktigt jobb. Det saknas 300 000
          </note>
          <note>
            jobb för att lika många ska ha ett arbete i dag som för tio år
            sedan.
          </note>
          <note>
            Sanningen bakom statistikpolitiken är den att Sverige faktiskt
            aldrig har haft en högre arbetslöshet i en högkonjunktur än vad
            vi har i dag. Det pratas väldigt mycket, men det händer alltför
            lite.
          </note>
          <note>
            Herr talman! Den främsta symbolen för den regering som mest pratar
            är just det statsråd som står anmält på talarlistan, statsrådet
            Mona Sahlin. Hon begår gärna intervjuer, hon ler hult mot kameran
            och hon pratar mycket, men hon uträttar föga.
          </note>
          <note>
            Det gäller inte bara på arbetsmarknadsområdet.
          </note>
          <note>
            Det gäller kanske i ännu högre grad på det integrationsområde
            som hon är ansvarig minister för. Det enda som har åstadkommits
            sedan hon fick det uppdraget är en meningslös lagstiftning mot
            etnisk diskriminering i arbetslivet. Här inne pratas det och lagstiftas
            det, där ute tilltar segregationen. Jag vågar hävda att inte minst
            många invandrare reagerar mot det. De vill inte buntas ihop oavsett
            bakgrund. De vill inte kvoteras. De vill exempelvis inte betraktas
            som invandrarföretagare som sitter på ett invandrarkafé och läser
            svenska för invandrare utan vill betraktas som företagare som
            sitter på ett kafé och läser svenska.
          </note>
          <note>
            Nu är det inte bara det att regeringen gör väldigt lite. Det
            som den gör gör den dessutom fel, och det är om möjligt ännu allvarligare.
            Att bryta segregation handlar inte om att fördela olika grupper
            i samhället jämnt på olika geografiska områden och på olika yrken,
            utan det handlar om att ge var och en som lever i Sverige makt
            att forma sitt liv och sin framtid.
          </note>
          <note>
            Där har vi grundligt misslyckats i Sverige.
          </note>
          <note>
            Visst finns det en massa människor som hals över huvud har fått
            fly från krig, nöd och umbäranden och ta sig varthelst de kunde
            komma, men väldigt många av de människor som har kommit till vårt
            land har ju visat prov på en dådkraft som infödda svenskar bara
            kan ana sig till. Det är människor som har brutit upp från hela
            sin bakgrund, från sina vänner och släktingar, från sin kultur,
            från sitt land och från sitt språk och som sökt sig hit till Sverige
            till ett främmande klimat, ett främmande land, ett främmande språk
            och delvis en främmande kultur, i ambitionen att här förverkliga
            sin framtid och sina livsdrömmar.
          </note>
          <note>
            Det enda som vi i Sverige klarar av är att peka med hela armen
            och säga: Där borta har du socialbyrån!
          </note>
          <note>
            I boendet ökar segregationen. Segregation i boendet är inte att
            människor med likartad bakgrund söker sig till samma bostadsområden.
            Det är naturligt. Så har också svenskar gjort när de har emigrerat
            till andra länder. Nej, segregation i boendet är när vissa människor
            hänvisas till vissa bostadsområden utan möjlighet att ta sig därifrån
            ens om de skulle vilja det.
          </note>
          <note>
            Den segregationen har vi gott om.
          </note>
          <note>
            Vad är socialdemokraternas svar? Jag har läst en intervju i en
            tidning i går med Göran Johansson, socialdemokraternas starke
            man i Göteborg. Vad hade han att komma med? Jo, han ville förbjuda
            flyktingar från att flytta till Bergsjön.
          </note>
          <note>
            Bergsjön är ett bostadsområde utanför Göteborg som i likhet med
            en rad andra bostadsområden runt om våra stora städer är en produkt
            av socialdemokratisk bostadspolitik. Men människor flyttar inte
            till
          </note>
          <note>
            Bergsjön och bor inte nödvändigtvis kvar i Bergsjön därför att
            de vill det utan därför att socialdemokratisk bostadspolitik faktiskt
            inte ger dem något val. De har ingen bytesrätt som vi andra. Det
            framgår om man sätter in en annons i tidningen: Trea i Bergsjön
            byts mot likvärdig lägenhet i Göteborgs innerstad, gärna vid Götaplatsen,
            och ser hur många svar som kommer in på den annonsen.
          </note>
          <note>
            Vi har i skolan en segregation som tilltar. 1 av 3
          </note>
          <note>
            med invandrarbakgrund i grundskolan lämnar i dag grundskolan
            utan att ha Godkänd i svenska. 4 av 10
          </note>
          <note>
            med invandrarbakgrund hoppar av från gymnasieskolan. Det här
            är oerhört allvarligt, eftersom en bra grundläggande utbildning
            i allmänhet och hyggligt bra kunskaper i svenska språket är helt
            avgörande för att inte ytterligare en generation av människor
            med invandrarbakgrund ska dömas till utanförskap och arbetslöshet.
          </note>
          <note>
            Vad gör då socialdemokraterna? Jo, de ägnar sig i stort sett
            bara åt att angripa den enskilt viktigaste skolreform som har
            genomförts under 1990-talet och som har gett enskilda människor
            ökad makt, nämligen friskolereformen och det fria skolvalet. Här
            har vi en reform som har utsträckt den valfrihet som tidigare
            var förbehållen de människor som hade en bra ställning i det svenska
            samhället. De har alltid kunnat välja skola och gå till ett alternativ
            till den kommunala skolan. De som inte har haft det lika bra förspänt
            har varit hänvisade till det skolval som politikerna har träffat
            åt oss.
          </note>
          <note>
            Med friskolereformen och med skolpengen har alla människor fått
            en möjlighet att ha makt över sina egna barns skolgång. Nu hotas
            den friskolereformen på olika sätt av socialdemokratiska politiker
            i regeringen och runt om i våra kommuner.
          </note>
          <note>
            Vad slutligen gäller arbetsmarknaden ser vi också där en tilltagande
            segregation, ett tilltagande utanförskap och en tilltagande tudelning.
            Arbetslösheten bland invandrargrupper är tre gånger så hög som
            bland infödda svenskar. Bland de människor som har kommit till
            vårt land efter 1995 är det bara 3 av 10
          </note>
          <note>
            som i dag har ett riktigt arbete. Inte ens högt utbildade människor
            som kommer hit får chansen på den svenska arbetsmarknaden. Vi
            klarar inte att förmedla vettiga kunskaper i svenska språket till
            dem som kommer hit. Vi klarar inte att rätt värdera den utbildning
            som de kommer hit och visar upp. Vi klarar inte av att ge dem
            chansen.
          </note>
          <note>
            Jag läste en uppgift om den oerhört höga sysselsättningsgraden
            bland somalier i London, att jämföra med den extrema arbetslöshet
            som råder i den somaliska invandrargruppen i Sverige. Jag säger
            inte att vi ska importera det engelska regelsystemet på arbetsmarknaden.
            Men det är oerhört viktigt att utforma regelsystemet på ett sådant
            sätt att också de som står utanför ges en chans att komma in på
            arbetsmarknaden.
          </note>
          <note>
            Också härvidlag har vi misslyckats i Sverige med den skattepolitik
            som vi bedriver, de offentliga monopol som förhärskar och den
            arbetsrättsliga lagstiftning vi har, som är uppbyggd med goda
            ambitioner men som i realiteten bygger murar mot invandrare och
            andra som befinner sig i ett underläge och vill in på arbetsmarknaden.
            Mitt budskap är därför: Riv murarna.
          </note>
          <note type="speaker">
            Anf. 18 HANS ANDERSSON (v) replik:
          </note>
          <note>
            Herr talman! Jag ska tala kort på någon minut.
          </note>
          <note>
            Man kan diskutera statistikpolitik och man kan kritisera vissa
            inslag. Nu var det dock 4 % som skulle nås, och dagens siffra
            är 3,7 %. Låtsas inte som om det inte uppfylldes.
          </note>
          <note>
            Under ett år har utomnordiska medborgares arbetslöshet sjunkit
            från 100 000 till 66 000. Det är fortfarande ett jätteproblem.
            När det gäller kvinnor har vi inte alls samma goda utveckling
            och inte heller när det gäller personer över 40 år. Men det är
            dock ett oerhört trendbrott.
          </note>
          <note>
            Kalla inte den nya skärpta antidiskrimineringslagstiftningen
            för meningslös, Mikael Odenberg. Då vet man inte mycket om vad
            den lagstiftningen kan innebära. Den förra var meningslös därför
            att den aldrig lyckades träffa de verkliga diskrimineringspunkterna.
          </note>
          <note>
            Sedan finns det ett mycket stort problem när det gäller moderaterna.
            Mikael Odenberg pekar på problem. Han talar väldigt yvigt. Han
            vill lösa problemen med skattesänkning. Han angriper ofta arbetsrätten.
          </note>
          <note>
            Se till att vi inte får det som i Andalusien. Se till att vi
            inte får det som i USA. Jag återkommer i min nästa replik.
          </note>
          <note type="speaker">
            Anf. 19 MIKAEL ODENBERG (m) replik:
          </note>
          <note>
            Herr talman! Jag ska naturligtvis ta till mig Hans
          </note>
          <note>
            Anderssons kritik mot att jag talar yvigt. Han är förvisso en
            auktoritet på detta område.
          </note>
          <note>
            Arbetslösheten på helårsbasis kom förra året ned till 5,3 %.
            Det är 1,3 procentenheter över 4-
          </note>
          <note>
            procentsmålet, och decembersiffran låg under 3,7 %.
          </note>
          <note>
            Men det spelar inte så stor roll, eftersom det är den öppna arbetslösheten.
          </note>
          <note>
            Vänsterpartiet har tillsammans med regeringen under en exempellöst
            stark konjunktur våldsamt ökat de arbetsmarknandspolitiska åtgärderna
            för att på det sättet styra om de arbetslösa i statistikkolumnerna.
          </note>
          <note>
            Det viktiga för mig är att det bakom alla siffror fortfarande
            är nästan 1 miljon människor som saknar ett riktigt jobb. Det
            krävs 300 000 nya jobb för att lika många ska ha ett arbete i
            dag som för tio år sedan.
          </note>
          <note type="speaker">
            Anf. 20 HANS ANDERSSON (v) replik:
          </note>
          <note>
            Herr talman! Målsättningen var att under året komma under 4 %.
            Det målet är nått. Men vi behöver inte tramsa om det.
          </note>
          <note>
            Konjunkturinstitutet, Riksbanken, Arbetsmarknadsstyrelsen, alla
            myndigheter och alla forskare är eniga om att vi nu har exempellös
            sysselsättningstillväxt. Det finns hot mot den. Jag tänker tala
            om det i mitt inlägg om sysselsättning. Men sysselsättningstillväxten
            är nu exempellöst god.
          </note>
          <note>
            Det hindrar inte att vi har fruktansvärda problem för individer
            i långtidsarbetslöshet och för människor som inte får delta och
            ta sin försörjning av arbete utan får gå på bidrag. Vi har problem
            att finansiera vårt välfärdssystem.
          </note>
          <note>
            Vad moderaterna vill och vad moderaterna gör är att använda ett
            stort problem som vi har - bl.a. i kraft av flyktingar som kommit
            och som inte fått fotfäste på svensk arbetsmarknad under lågkonjunktur
            - till att driva sina hävstänger om skattesänkning, att riva upp
            arbetsrätten och att angripa den solidariska lösningen med fackföreningsrörelsen
            som agent.
          </note>
          <note>
            Det är vad jag är så oerhört starkt emot. Det är vad jag för
            att vara snäll kallar för yvigt. Jag kunde kalla det för helt
            andra saker, Mikael Odenberg.
          </note>
          <note type="speaker">
            Anf. 21 MIKAEL ODENBERG (m) replik:
          </note>
          <note>
            Herr talman! Det är tragiskt att Hans Andersson inte förstår
            att drivkraften för oss är upprördhet över att vi faktiskt inte
            har kommit längre än att det fortfarande saknas 300 000 jobb innan
            vi är tillbaka i det läge vi hade för tio år sedan.
          </note>
          <note>
            Det är inte jag som tramsar om 4 %. Det är Hans
          </note>
          <note>
            Andersson och Göran Persson som tramsar om 4 %!
          </note>
          <note>
            Jag är den förste att gratulera att vi har kommit ned så pass
            i öppen arbetslöshet som vi har gjort.
          </note>
          <note>
            Men jag vill inte gömma att en del av förklaringen är att vi
            har flyttat de arbetslösa till andra kolumner i statistiken. De
            är inte hjälpta av att flyttas i statistikkolumnerna. De är bara
            hjälpta av riktiga jobb, och riktiga jobb skapar man inte med
            prat i kammaren.
          </note>
          <note type="speaker">
            Anf. 22 KALLE LARSSON (v) replik:
          </note>
          <note>
            Herr talman! Låt mig till att börja med vara enig med Mikael
            Odenberg i upprördheten över att vi inte har kommit längre. Det
            kan vi vara eniga om. Det är enkelt. Men när det gäller lösningarna
            står vi trots allt på djupt skilda sidor.
          </note>
          <note>
            På vilket sätt skulle skattelättnader för dem som har arbete
            hjälpa dem som inte har arbete när det gäller de förorter som
            Mikael Odenberg talar om?
          </note>
          <note>
            På vilket sätt skulle en inställd storstadssatsning, med mindre
            pengar för den svenskundervisning som
          </note>
          <note>
            Mikael Odenberg talar så varmt om i övrigt, hjälpa till att befria
            människor i våra förorter?
          </note>
          <note>
            På vilket sätt skulle nedläggningen av Rinkeby
          </note>
          <note>
            Folkets hus, som kanske är ett resultat av en moderat politik
            förd i Stockholm, innebära fler möten mellan människor och ökad
            integration?
          </note>
          <note type="speaker">
            Anf. 23 MIKAEL ODENBERG (m) replik:
          </note>
          <note>
            Herr talman! Jag hoppas att vi står långt ifrån varandra. Jag
            är stolt om jag inte har så särskilt mycket gemensamt med en bekännande
            kommunist.
          </note>
          <note>
            Det är viktigt att se individerna bakom statistiken.
          </note>
          <note>
            Vi ska se de människor som kommit hit för att försöka förverkliga
            en framtid och också bedriva en politik som ger dem chansen att
            göra det. Det har vi misslyckats med i Sverige.
          </note>
          <note type="speaker">
            Anf. 24 KALLE LARSSON (v) replik:
          </note>
          <note>
            Herr talman! Om Mikael Odenberg tror att det räcker att slänga
            ur sig en eller annan utsaga om vad jag bekänner mig till eller
            inte och därmed undvika att svara på samtliga frågor vet jag inte
            vem han gör en otjänst, kammaren, sig själv eller Moderata samlingspartiet.
          </note>
          <note>
            Mina frågor kvarstår. På vilket sätt blir det fler mötesplatser
            och ökad integration som Rinkeby Folkets hus tvingas stänga till
            följd av moderat politik?
          </note>
          <note>
            På vilket sätt blir svenskundervisningen i våra förorter bättre
            om den moderata varianten att ställa in hela storstadssatsningen
            skulle genomföras?
          </note>
          <note>
            På vilket sätt skulle bostadssegregationen minska om de rika
            fick köpa sina lägenheter i innerstan?
          </note>
          <note>
            Svara på frågorna i stället för att undvika dem,
          </note>
          <note>
            Mikael Odenberg.
          </note>
          <note type="speaker">
            Anf. 25 ANDERS KARLSSON (s) replik:
          </note>
          <note>
            Herr talman! Mikael Odenberg raljerar lite kring de 4 procenten.
            Det gjorde också Moderaternas tidigare partiledare Carl Bildt
            i talarstolen när den socialdemokratiska regeringen tillträdde
            år 1994. Han talade om att vi inte skulle kunna klara att leda
            landet ur krisen.
          </note>
          <note>
            En annan företrädare för Moderata samlingspartiet jämförde de
            4 procenten med böckling, osv. Hela tiden har man försökt att
            raljera om de mål som vi socialdemokrater har satt upp.
          </note>
          <note>
            Kan Mikael Odenberg säga hur moderaterna kan lösa problemen bättre?
            De har sagt ju att socialdemokraterna inte skulle kunna lösa dem.
          </note>
          <note type="speaker">
            Anf. 26 MIKAEL ODENBERG (m) replik:
          </note>
          <note>
            Herr talman! Jag tror att jag någon gång uttryckte det så, att
            de rökta är inte böcklingarna utan de arbetslösa som luras av
            den statistikekvilibristik som ni socialdemokrater är så förtjusta
            i.
          </note>
          <note>
            Jag är den förste att gratulera till att den öppna arbetslösheten
            sjunker. Men jag menar att det är ett falsarium att försöka lura
            i människor att man löser problem i den utsträckning som man flyttar
            människor i statistikkolumnerna.
          </note>
          <note>
            Vi har nu en exempellös stark konjunktur. I
          </note>
          <note>
            många branscher ropar företagen efter mer folk. Alla åtgärder
            på arbetsmarknadspolitikens område borde i det läget vara inriktade
            på att försöka tillgodose behovet av arbetskraft på arbetsmarknaden.
          </note>
          <note>
            I stället gör ni i statistikpolitikens tecken tvärtom.
          </note>
          <note>
            Ni drar bort människor från arbetsmarknaden och sätter dem i
            arbetsmarknadspolitiska åtgärder. Trots att vi har en stark konjunktur
            ökar de arbetsmarknadspolitiska åtgärderna kraftigt. Det är tvärtemot
            vad vi skulle ha behövt i detta konjunkturläge.
          </note>
          <note type="speaker">
            Anf. 27 ANDERS KARLSSON (s) replik:
          </note>
          <note>
            Herr talman! Det var likadant med Kunskapslyftet. Flera moderater
            sade att det var ett vuxendagis.
          </note>
          <note>
            Under den tid vi hade oerhört hög arbetslöshet och det var svårt
            att få ut människor i arbete och konjunkturen var låg såg vi till
            att utbilda väldigt många i
          </note>
          <note>
            Kunskapslyftet.
          </note>
          <note>
            De står nu till arbetsmarknadens förfogande och har fått en höjd
            kompetens. Mikael Odenberg säger här att det är att gömma undan
            den öppna arbetslösheten.
          </note>
          <note>
            Det gäller att utbilda. Där skiljer sig den moderata politiken
            från den socialdemokratiska. Det gäller att utbilda människor
            under arbetslöshet för att de ska kunna ta de jobb som finns.
            Det kallar Mikael Odenberg för att gömma undan arbetslösheten.
          </note>
          <note type="speaker">
            Anf. 28 MIKAEL ODENBERG (m) replik:
          </note>
          <note>
            Herr talman! Där har den värderade kollegan fel.
          </note>
          <note>
            Det är ju just utbildningsinsatser som är kärnan i vår arbetsmarknadspolitik.
            Den kritik vi riktar mot er går ut på att ni även i en brinnande
            högkonjunktur fortsätter med arbetsmarknadspolitiska volymåtgärder,
            som har dokumenterat dåliga effekter när det gäller att få ut
            folk i riktiga jobb.
          </note>
          <note>
            Det är fortfarande så att nästan 100 000 människor befinner sig
            inom det s.k. kunskapslyftet. Huvuddelen av dem skulle, om Kunskapslyftet
            inte hade funnits, redovisats som öppet arbetslösa. Det är kanske
            också därför som Kunskapslyftet finns.
          </note>
          <note type="speaker">
            Anf. 29 KALLE LARSSON (v):
          </note>
          <note>
            Herr talman! Den del av den allmänpolitiska debatten som just
            har inletts går under temat Integration och sysselsättning. Låt
            mig just därför tala om kön och klass.
          </note>
          <note>
            Ibland speglas samhällets förändringar tydligt i språkbruket.
            För 10-15 år sedan talades det inte mycket om klassamhället. En
            och annan socialdemokrat kunde nog höras viska om det på interna
            möten, men i huvudsak var det Vänstern som lyfte fram att klyftorna
            mellan människor i makt och rikedom ingalunda var utraderade.
            Numera talar t.o.m. moderater om klassklyftorna - hycklande, lismande
            och med samma gamla reaktionära lösningar som förr, men de tvingas
            tala om klassamhället.
          </note>
          <note>
            För 10-15 år sedan var det inte många som talade om feminismen
            och om kampen mot kvinnors strukturella underordning. Förutom
            vad gäller Vänstern och kvinnorörelsen användes ordet av de flesta
            mest som ett illa riktat skällsord. Numera vill t.o.m. folkpartister
            och kristdemokrater vara feminister. Det är skenheligt och utan
            insikt om dess sprängkraft, men de tvingas ta ordet feminism i
            sina munnar.
          </note>
          <note>
            Samhällsklimatet, och alltså därmed samtalsklimatet, har förändrats.
            De klyftor mellan män och kvinnor och mellan arbetarklass och
            överklass som under 90-talet t.o.m. ökat sätter sina spår på debatten.
          </note>
          <note>
            Men det räcker inte att tala. Ord måste följas av handling och
            en politik som faktiskt förmår bryta kvinnors strukturella underordning
            och klassklyftorna. Inte minst bör man noga lyssna efter om de
            nyvakna feministerna och de som helt nyligen upptäckt klassamhället
            förmår se konflikten mellan olika intressen som perspektiven rymmer
            och vilken sida de då väljer att ställa sig på.
          </note>
          <note>
            Herr talman! Den rikaste tiondelen av befolkningen i Sverige
            hade år 1981 en disponibel inkomst som låg 50 % över det genomsnittliga
            hushållets inkomst.
          </note>
          <note>
            År 1998 hade den siffran vuxit till 75 %. Den fattigaste tiondelens
            andel av genomsnittet hade i stället krympt från 63 till 53 %.
            De rika har blivit rikare och de fattiga har blivit fattigare
            om man får tro den förre utredaren i LO Ingemar Lindberg och rapportboken
          </note>
          <note>
            Den glömda krisen.
          </note>
          <note>
            Löneskillnaderna mellan män och kvinnor är fortfarande stora,
            och också ibland ökande. Om man ser till SCB:s rapport Kvinnors
            och mäns löner tjänade kvinnor 83 % av männens löner 1996, men
            82 %
          </note>
          <note>
            1998. Ibland kallas dessa skillnader för oförklarliga, men de
            går att förklara om man inser att det handlar om grundläggande
            maktskillnader mellan män och kvinnor i samhället.
          </note>
          <note>
            Herr talman! Det är ingen slump att det ser ut så här - ingen
            tillfällighet. Det handlar om grundläggande systemfel i samhället.
          </note>
          <note>
            De ekonomiska makthavarna tjänar naturligtvis på att systemet
            upprätthålls. Om antalet elever per skolklass ökar, om dagispersonalen
            inte hinner se efter barnen eller om 90-åriga Agda måste tillbringa
            de sista åren av sitt liv i förnedring och smuts är det inget
            problem för kapitalet. För kapitalet har andra prioriteringar
            och måste ha andra prioriteringar. Det som är rationellt handlat
            av den enskilde kapitalisten blir ett problem för det övriga samhället.
            Det som inte syns i resultaträkningen finns inte i kapitalismens
            verklighet.
          </note>
          <note>
            Men dagisbarnen finns och Agda finns. Verkligheten är inte bara
            välfyllda aktieportföljer och golfrundor på arbetstid - verkligheten
            är också att var fjärde arbetarfamilj inte har råd att åka på
            semester ens i sitt eget land.
          </note>
          <note>
            Herr talman! På ett liknande sätt fungerar patriarkatet. Kvinnor
            är systemets reservarmé av arbetskraft.
          </note>
          <note>
            När det behövs för att hålla i gång produktionen lockas kvinnor
            ut i arbetslivet, men till sämre lön på en könsuppdelad arbetsmarknad,
            och fortfarande med huvudsansvaret för det obetalda hemarbetet.
            När klinikchefer på Akademiska sjukhuset i Uppsala enligt Upsala
            Nya Tidning förklarar att kvinnliga överläkare i genomsnitt tjänar
            3 500 kr mindre än manliga med att kvinnorna har varit hemma och
            fött barn är det ingen tillfällig sinnesförvirring. Det är resultatet
            av ett samhällssystem där män har lön och kvinnor har kön. Att
            kvinnor är kraftigt överrepresenterade bland dem med korttidsanställningar
            är ingen slump. Inte heller att just denna grupp enligt
          </note>
          <note>
            Arbetslivsinstitutet lider betydligt mer av psykisk ohälsa, mag-,
            rygg- och nackbesvär, huvudvärk, trötthet och håglöshet. Det är
            ett uttryck för kvinnors strukturella underordning.
          </note>
          <note>
            När LO säger att inte heller den nya jämställdhetslagen räcker
            till är det en uppmaning till politisk handling.
          </note>
          <note>
            Verkligheten är inte bara piffiga relationsseminarier om manligt
            och kvinnligt, om Mars och Venus;
          </note>
          <note>
            verkligheten är också tusentals kronor mindre i lönekuvertet
            för att man är kvinna.
          </note>
          <note>
            Kön genomfärgar klass. Sida vid sida, tillsammans hjälps de åt.
            Klass genomfärgar kön.
          </note>
          <note>
            Herr talman! Jag inledde med att meddela att jag är medveten
            om rubriken på dagens debatt. Också integrationspolitiken måste
            ses ur ett köns- och klassperspektiv. För problemet med segregation
            är inte att Wallenberg bjuder Refaat El-Sayed på middag för sällan.
            Problemet är inte heller i första hand att Alexandra Pascalidou
            inte syns i TV. För även om den som har invandrarbakgrund måste
            ha samma rätt som vilken infödd svensk som helst att bli finansman
            och även om det säkert är bra med TV-profiler med utländsk bakgrund
            löser det inte de grundläggande systemfelen.
          </note>
          <note>
            I våra storstäders förorter bär underordningen och vanmakten
            en invandrad kvinnas ansikte. Bara en politik som vill avskaffa
            den etniska diskrimineringen och förmår utmana klassamhället och
            ge kvinnor samma rätt som män till makt, arbete och utbildning
            kommer att kunna bryta denna underordning.
          </note>
          <note>
            Utan att vilja tillskriva den några åsikter i övrigt kan jag
            säga att redaktionen på den feministiska tidskriften Bang formulerar
            det utmärkt i sitt senaste nummer när man skriver så här: "Vi
            är till exempel lika upprörda över att Silvia nolltaxerar som
            att kungen gör det." På samma sätt blir jag lika upprörd om det
            är en invandrad man som slår sin hustru som om det är en infödd
            svensk man, och lika upprörd oavsett om den man eller kvinna som
            diskriminerar en annan människa på grund av hudfärg själv tillhör
            arbetarklassen eller äger ett storföretag.
          </note>
          <note>
            Herr talman! Det handlar om att välja sida. En feministisk politik
            innebär att mäns makt minskas därför att kvinnor tar sig sin rätt
            till makt och att mäns löneutrymme minskar när kvinnor tar sig
            i kapp. En socialistisk politik innebär att makten över produktionen
            demokratiseras och därmed att det fåtal som i dag äger och kontrollerar
            de stora företagen fråntas den makten och att de rikaste får betala
            mer till det gemensamma.
          </note>
          <note>
            Herr talman! Sida vid sida, tillsammans hjälps de åt. Det räcker
            inte att stärka kvinnors ställning på arbetsmarknaden - kvinnors
            strukturella underordning måste brytas. Det räcker inte att minska
            klassskillnaderna - klassamhället måste avskaffas.
          </note>
          <note type="speaker">
            Anf. 30 KARIN PILSÄTER (fp) replik:
          </note>
          <note>
            Herr talman! Jag kände ett visst behov av att försöka återföra
            Kalle Larsson till verkligheten. Han talar om att det är andra
            som nu tvingas kalla sig för feminister, men själva problemställningen
            för er handlar ju om att ni så förtvivlat gärna vill ha en annan
            ism än den gamla att lyfta fram. De flesta av er inom Vänstern
            vill ju inte längre kalla er för kommunister. Jag förstår inte
            riktigt Kalle Larssons problematik i det här fallet, eftersom
            han gärna kallar sig för kommunist. Men ert problem är ju att
            ni alltid låter klass gå före kön. Historiskt har ju kommunismen
            och socialismen världen över aldrig kunnat befria kvinnan.
          </note>
          <note>
            Man kan gå tillbaka till de tänkare som har tänkt långt tidigare
            än Kalle Larsson började tänka om feminism och liberalism, t.ex.
            Mary Wollstonecraft, den liberala feminismens urmoder. Hon skriver
            just om att kvinnor ska ha ett oberoende. Det oberoendet för kvinnor
            ska vara detsamma som det oberoende som en man har till en annan
            man. Men ni tycker alltid att lösningen ska vara mer makt till
            staten. Men för oss liberaler handlar det om mer makt åt kvinnan
            själv.
          </note>
          <note type="speaker">
            Anf. 31 KALLE LARSSON (v) replik:
          </note>
          <note>
            Herr talman! Man skulle kanske kunna börja med att ändå ge ett
            litet erkännande till den liberala feminismen, om man så vill.
            Någon gång i seklets början och även en tid före det var faktiskt
            även liberalismen en progressiv ideologi som hade en del att säga
            om framtiden. Problemet för Karin Pilsäter och andra liberaler
            nu är ju att den tiden sedan länge är över. Nu hävdar ni att denna
            värld är den bästa av alla världar och att detta samhälle kanske
            behöver justeras här och där, med en liten skattesats som ska
            ned, men att stora grundläggande förändringar inte längre behöver
            genomföras.
          </note>
          <note>
            Så tala inte med mig om att vi vill ge makt till staten när det
            som vi faktiskt vill är att ge varje människa möjlighet att bryta
            vanmakten och ge dem, oavsett kön och klass, samma möjligheter
            att förverkliga sina liv.
          </note>
          <note type="speaker">
            Anf. 32 KARIN PILSÄTER (fp) replik:
          </note>
          <note>
            Herr talman! Det är mycket stora ord, men det är lite konkretion.
            Sanningen är ju den att det är ni som styr i flertalet av de kommuner
            runt om i Sverige där just de kvinnor som Kalle Larsson refererar
            till finns.
          </note>
          <note>
            Det gäller de kvinnor som har korttidsanställningarna, som har
            de dåliga arbetsmiljöerna och som inte har någon makt över sitt
            arbete men däremot har uselt betalt. Där är det ju ni som styr.
          </note>
          <note>
            Vi är verkligen inte nöjda, tvärtom. Vi vill ha mycket radikala
            förändringar i vårt samhälle, bl.a. för att kvinnor ska kunna
            få mer makt i sin egen vardag, för att de ska kunna tjäna sina
            egna pengar och för att de ska kunna vara oberoende inte bara
            av sin egen man utan faktiskt också av Kalle Larsson och alla
            andra män som styr i de kommuner där ni styr och här i staten.
            Det är det som är skillnaden.
          </note>
          <note type="speaker">
            Anf. 33 KALLE LARSSON (v) replik:
          </note>
          <note>
            Herr talman! Karin Pilsäter kan visa mig den kommun där Vänsterpartiet
            har ensam majoritet och definierar politiken. Då är jag beredd
            att ställa upp på hennes fråga.
          </note>
          <note>
            Men vi har fortfarande att dras med en mängd andra samhälleliga
            problem som vi inte har möjlighet att med politisk makt styra,
            just därför att Karin Pilsäter och hennes vänner bland de borgerliga
            partierna med många socialdemokraters hjälp under åren har varit
            med om att se till att politikens makt har minskat. Man har påstått
            att det ska vara till förmån för den enskildes makt, men poängen
            har snarare blivit den att det inte bara är patriarkatet utan
            också de stora företagen som i stället har erövrat den makt som
            politiken tidigare hade.
          </note>
          <note>
            Om det ska bli möjligt med kvinnofrigörelse och frigörelse från
            klassamhället måste människor gå samman. Jag tror på politiska
            lösningar. Jag tror på att enighet ger styrka. Där skiljer jag
            mig i grunden från liberaler. Jag har inga problem med det. Snarare
            ser jag det som någonting mycket gott.
          </note>
          <note type="speaker">
            Anf. 34 GÖRAN HÄGGLUND (kd):
          </note>
          <note>
            Herr talman! När det gäller synen på sysselsättningspolitiken
            och näringspolitiken finns det gamla kända motsättningar. Synsätten
            är olika när det gäller företag och företagande, men på senare
            tid har retoriken, orden, kommit att låta mer samstämd från de
            olika partiernas håll. Men det gäller förstås att skilja på anföranden,
            orden, och den faktiska politiken. När det gäller det konkreta
            innehållet kvarstår väldigt mycket av skilda synsätt.
          </note>
          <note>
            Det brukar heta att det går bra för Sverige. Och i vissa avseenden
            och för många personer är det förvisso sant. Men nog borde vi
            lite till mans bekymra oss över sysselsättningen. Under den senaste
            tioårsperioden har en dramatisk förändring skett. Det har blivit
            bättre, men sysselsättningen har sjunkit från ungefär
          </note>
          <note>
            4 ½ miljoner jobb 1990 till 4,2 miljoner jobb i november förra
            året. Vi har alltså under den här tiden tappat ungefär 300 000
            jobb.
          </note>
          <note>
            Den stora frågan, som borde diskuteras, är naturligtvis vilka
            åtgärder regeringen planerar att vidta för att vi ska kunna hämta
            in den här mycket stora minskningen av sysselsättningen, som har
            skett under
          </note>
          <note>
            90-talet. Det här är nämligen av oerhört stor betydelse, i första
            hand för enskilda människor men också för välfärdens utveckling
            i vårt land i stort. Alla borde ha ett intresse av att lösa det
            här.
          </note>
          <note>
            När lågkonjunkturen kommer - frågan är ju inte om den kommer
            utan när - gäller det att vår nation står stark. Statsskuldens
            nivå och sysselsättningstalen är stora bekymmer i det sammanhanget.
            Det är det som är ingångsvärden när vi går in i nästa lågkonjunktur,
            och det är utifrån det som försämringarna kommer att ske. Arbetslösheten
            och underskotten när det gäller sysselsättningen och statsskuldens
            nivå är då bekymmer.
          </note>
          <note>
            Pedagogiskt befinner sig socialdemokraterna och deras stödpartier
            naturligtvis i en svår situation. Man har genom åren - det har
            vi hört här tidigare i dag -
          </note>
          <note>
            målat upp tydliga motsättningar mellan å ena sidan företagare
            och å andra sidan en politik i de mångas intresse. Det här begränsar
            självklart möjligheten att vidta riktiga åtgärder som skapar ett
            bättre klimat för företag och företagande, eftersom det strider
            mot partiernas affärsidé.
          </note>
          <note>
            Den viktigaste fördelningspolitiska uppgiften i dag är självklart
            att åstadkomma fler jobb i en hårdnande internationell konkurrens.
            I en värld där nationsgränserna spelar en allt mindre roll, där
            kapital rör sig över gränserna blixtsnabbt, där människor flyttar
            väldigt enkelt om de så vill och där företag byter nationalitet
            väldigt enkelt ställs det naturligtvis utomordentliga krav på
            varje nation att hävda sig i den konkurrensen.
          </note>
          <note>
            Politiker är inte de som skapar jobb. Vad vi i bästa fall kan
            göra är att skapa ett klimat som gör att företag, människor och
            kapital dras till vårt land för att man tycker att det är där
            man kan utvecklas och finnas. Och det är i den här konkurrensen
            som Sverige finns.
          </note>
          <note>
            Nu befinner vi oss då i en långvarig högkonjunktur. Vi har gång
            på gång fått höra att det går bra, och det gör det i många avseenden.
            Men därför spelar de här oroande sysselsättningstalen en väldigt
            stor roll.
          </note>
          <note>
            Fler människor måste komma i arbete inom näringslivet. Varför?
            Jo, näringslivet behöver förstås expandera, och människor behöver
            få jobb, men det behövs också för att vi ska kunna finansiera
            ökande utgifter framöver. När det gäller sjukvården och äldreomsorgen,
            där andelen äldre äldre ökar kraftigt, osv. behövs det mer pengar,
            och för det fordras fler människor i arbete.
          </note>
          <note>
            Människor som har utländskt ursprung eller som har för svenskar
            ovanliga namn tillhör dem som har det allra svårast att få jobb.
            Det här är ju inte enkelt att åtgärda genom ett klubbslag i riksdagen,
            utan det handlar väldigt mycket om opinionsbildning och ansträngningar
            för att man ska få mötesplatser där kontakter skapas över etniska
            skiljelinjer.
          </note>
          <note>
            Många invandrare är småföretagare. De startar företag där ofta
            hela familjen och släkten är indragna i ansträngningarna med att
            etablera sig. Ofta finns de i tjänstesektorn. Här spelar naturligtvis
            företagsreglerna en stor roll. Och skolan, utbildningen, spelar
            naturligtvis en enormt stor roll i de här sammanhangen för att
            det ska bli ett sammanhållet samhälle där alla människor kan höra
            ihop.
          </note>
          <note>
            Sambandet mellan välfärd och företagande måste klargöras av och
            för varje generation. Annars kommer vi inte att förmå att upprätthålla
            ens en medioker ekonomisk utveckling. Vi som politiker, företagsledare,
            fackföreningsmänniskor, forskare och vad det nu kan vara har här
            en uppgift att försöka förklara. Företagandets betydelse måste
            lyftas fram, inte minst i skolan. Och även om det går att kortsiktigt
            göra sig mer populär genom att tala om fördelning måste vi också
            tala om hur den kaka som bakas ska bli större och inte bara om
            hur den ska fördelas. Vi måste ta på oss att förklara varför den
            senildementas vårdkvalitet, operationsköernas längd och skolans
            kvalitet faktiskt i stor utsträckning styrs av hur det går för
            Sverige i en globaliserad värld.
          </note>
          <note>
            I det sammanhanget återkommer jag till sysselsättningssiffrorna.
            Vad vill regeringen göra? Vad föreslår regeringen konkret för
            att ändra på situationen med en alltför låg sysselsättningsgrad
            mitt under en enastående högkonjunktur? Vad gör man för att lyfta
            siffrorna, för att inte människor ska hamna vid sidan om när lågkonjunkturen
            kommer?
          </note>
          <note type="speaker">
            Anf. 35 HANS ANDERSSON (v) replik:
          </note>
          <note>
            Herr talman! Jag delar Göran Hägglunds synsätt:
          </note>
          <note>
            Den produktiva sektorn måste öka för att vi ska klara välfärden.
            Det är ju själva idén med politiken. Det var därför, när Vänsterpartiet
            fick ett mer bestämt inflytande över politiken, som det sattes
            upp ett sysselsättningsmål. Vi vill skärpa det på olika sätt.
          </note>
          <note>
            Det är sant att vi bara har hämtat tillbaka hälften av det vi
            tappade under början av 90-talet. Detta var konjunkturellt betingat,
            det var betingat av en åtstramande EU-politik ute i Europa och
            det var betingat av stora strukturförändringar i svenskt näringsliv.
          </note>
          <note>
            Men observera: Det är den privata sektorn som ökar nu. Det är
            nyföretagandet som ökar nu. Det är i de små företagen sysselsättningen
            ökar. Det är tjänstesektorn som står för ökningen. Det är inte
            det konservativa, det gamla, det storindustriella.
          </note>
          <note>
            Problemet är att den offentliga sektorn inte hänger med. Det
            gäller särskilt kommunerna, som har att handskas med allas vår
            välfärd. Det här sker samtidigt som vi har rekordlåg inflation
            och utomordentliga överskott i statsfinanserna och ligger i täten
            i Europa vad avser sysselsättningstillväxt.
          </note>
          <note>
            Det är den ena biten. Jag ska återkomma till den andra biten
            i nästa replik.
          </note>
          <note type="speaker">
            Anf. 36 GÖRAN HÄGGLUND (kd) replik:
          </note>
          <note>
            Herr talman! Vi var kritiska när 4-procentsmålet för den öppna
            arbetslösheten sattes upp och sade att det borde finnas ett sysselsättningsmål.
            Det är egentligen en viktigare mätare. Det andra är också rasande
            viktigt, men sysselsättningsmålet är viktigare. Det kom också
            så småningom, vilket naturligtvis var oerhört positivt.
          </note>
          <note>
            Som Hans Andersson säger ökar sysselsättningen i den privata
            sektorn, och det är alldeles utmärkt. Men problemet är ju att
            vi fortfarande har ungefär 300 000
          </note>
          <note>
            människor färre sysselsatta i dag än för tio år sedan.
          </note>
          <note>
            Tänker Hans Andersson och hans parti bidra till att det vidtas
            konkreta åtgärder som gör att detta ändras, och i så fall vilka?
            Tiden hastar. Lågkonjunkturen kan vänta om hörnet - jag hoppas
            att jag inte låter som någon domedagsprofet - och då hamnar vi
            i utomordentligt stora bekymmer. Då hamnar de människor som jag
            tror att både Hans Andersson och jag värnar starkt om i första
            hand i stora bekymmer.
          </note>
          <note type="speaker">
            Anf. 37 HANS ANDERSSON (v) replik:
          </note>
          <note>
            Herr talman! Jag delar uppfattningen att vi måste vara beredda
            när lågkonjunkturen kommer. Det är ett av skälen till att jag
            inte alls kan ansluta mig till den politik som kd lanserar ihop
            med övriga borgerliga partier.
          </note>
          <note>
            Ett huvudproblem i dag är regional ensidig branschstruktur på
            många håll, och det är där vi har mycket hög arbetslöshet fortfarande.
            Det är ena sidan.
          </note>
          <note>
            Det kräver mycket av utbildning. Det kräver mycket av politik,
            vill jag säga. Marknadskrafterna löser inte det problemet.
          </note>
          <note>
            Det andra stora problemfältet är vad vi brukar kalla för utsatta
            grupper, grupper som diskrimineras.
          </note>
          <note>
            Det kan vara arbetshandikappade. Det kan vara de som har kommit
            med hjälp av invandring. Det kan vara människor i min ålder: orkeslösa
            typer som tror att de har någon kompetens. Det är där de stora
            volymerna av problem ligger. Detta ska attackeras med fördomsfria
            attityder. Det ska attackeras med antidiskrimineringslagstiftning.
            Det ska attackeras med en serie förslag, av vilka jag kommer att
            nämna några i mitt inlägg framöver.
          </note>
          <note type="speaker">
            Anf. 38 GÖRAN HÄGGLUND (kd) replik:
          </note>
          <note>
            Herr talman! Jag ser fram emot att höra Hans Anderssons konkreta
            förslag. Lagstiftning leder ju sällan med automatik till fler
            jobb inom den privata sektorn, och vad jag efterlyste var ju konkreta
            förslag för att förändra en situation där vi har 300 000 människor
            färre sysselsatta än för tio år sedan. Vilka åtgärder vill
          </note>
          <note>
            Hans Andersson och hans parti vidta för att förändra detta? Jag
            räknar med att Hans Andersson utförligt återkommer till det i
            sitt anförande senare.
          </note>
          <note type="speaker">
            Anf. 39 KALLE LARSSON (v) replik:
          </note>
          <note>
            Herr talman! Jag har två frågor i all ödmjukhet till
          </note>
          <note>
            Göran Hägglund.
          </note>
          <note>
            Han nämner i sitt anförande att politiker inte skapar jobb. Jag
            skulle vilja veta hur Göran Hägglund tycker att de offentliganställda
            runtom i landet ska uppfatta det påståendet.
          </note>
          <note>
            Min andra fråga rör det Göran Hägglund säger om att man måste
            skapa mötesplatser över de etniska skiljelinjerna, om jag nu hörde
            rätt. Min fråga är hur
          </note>
          <note>
            Göran Hägglund ser på de samlingslokaler som finns runtom i kommunerna.
            Vilken betydelse har de?
          </note>
          <note>
            Finns det möjlighet för Göran Hägglund att gå med på att de också
            i någon mening bör kunna vara gemensamt finansierade genom skattepengar?
          </note>
          <note type="speaker">
            Anf. 40 GÖRAN HÄGGLUND (kd) replik:
          </note>
          <note>
            Herr talman! Jag är glad för de frågorna.
          </note>
          <note>
            Den första handlade om hur de offentliganställda ska uppfatta
            mitt påstående om att politikerna inte är de som skapar jobb.
            Ja, just så: som att politiker inte är de som skapar jobb. Vi
            skapar förutsättningar för jobb genom att skapa ett klimat som
            gör att vi får företag och får skatteintäkter genom att människor
            och företag tjänar pengar. Jag försökte förklara i mitt anförande,
            men lyckades kanske inte fullt ut, att skattepengar kommer till
            när enskilda människor finner det vara mödan värt att starta och
            driva företag, människor betalar skatt och pengar kommer in som
            gör att vi kan ta hjälp av varandra när vi blir gamla, orkeslösa,
            sjuka, i behov av skola eller vad det nu kan vara. Det är ju så
            det hänger ihop. Här kanske det finns en skillnad mellan oss,
            Kalle Larsson, när det gäller synsättet.
          </note>
          <note>
            Jag ber att få återkomma till den andra frågan.
          </note>
          <note type="speaker">
            Anf. 41 KALLE LARSSON (v) replik:
          </note>
          <note>
            Herr talman! Det ska bli spännande att höra Göran
          </note>
          <note>
            Hägglunds svar på den andra frågan, inte minst mot bakgrund av
            att kd har ett visst inflytande över hur politiken drivs i Stockholm.
            Där läggs samlingslokaler ned på löpande band för tillfället,
            just därför att man anser att man inte ska stödja friska vuxnas
            fritidssysselsättningar. Jag har en helt annan uppfattning och
            ser just betydelsen av mötesplatser över de etniska skiljelinjerna.
          </note>
          <note>
            Men låt mig också säga att jag uppfattar Göran
          </note>
          <note>
            Hägglunds svar som ett lite märkligt svar. De som är anställda
            inom ett offentligt vårdföretag, eller helt enkelt på ett sjukhus
            som är offentligt finansierat och drivet, är väl att uppfatta
            som anställda. Deras jobb är väl att uppfatta som riktiga jobb
            lika mycket som om detta företag eller detta sjukhus sedan privatiseras
            och drivs som ett verkligt kommersiellt företag. Visst kan man
            också i tillverkningsindustri och produktion tänka sig att ha
            statliga företag som fungerar på samma sätt och kan dra in vinst
            och skapa arbeten. Är de arbetena då inte skapade med politikens
            kraft?
          </note>
          <note type="speaker">
            Anf. 42 GÖRAN HÄGGLUND (kd) replik:
          </note>
          <note>
            Herr talman! Jo, det är naturligtvis så att alla jobb är riktiga.
            Men jag tror inte att vi kan ha ett land - det finns tyvärr exempel
            på inte särskilt lyckade försök -
          </note>
          <note>
            där man inte drar nytta av de drivkrafter som privata initiativ
            utgör. Det visar sig att sådana ekonomier faller samman. Det fordras
            alltså ett aktivt näringsliv.
          </note>
          <note>
            Behövs det samlingslokaler? Ja, det behövs det.
          </note>
          <note>
            Det är också anledningen till att Kristdemokraterna, som Kalle
            Larsson kan läsa i vårt budgetförslag, lägger mer pengar till
            samlingslokaler. När det gäller
          </note>
          <note>
            Stockholmssituationen - om vi nu talar om Rinkeby
          </note>
          <note>
            Folkets hus, som nämndes här tidigare - ska det vara samma stöd
            som tidigare. Där finns ett ackumulerat underskott, och det har
            lagts fram förslag som innebär att barn, ungdomar och handikappade
            fortsatt kommer att ha avgiftsfri verksamhet. Kalle Larsson och
            jag skulle däremot, om vi ingick i en bridgeklubb, behöva betala
            en avgift på 1:50 kr per gång, och det tycker jag att vi kan klara.
          </note>
          <note type="speaker">
            Anf. 43 BIRGITTA CARLSSON (c):
          </note>
          <note>
            Herr talman! Vi har nu kommit fram till rubriken
          </note>
          <note>
            Integration och sysselsättning, två områden som är viktiga och
            aktuella för oss alla.
          </note>
          <note>
            I ett historiskt perspektiv kan vi konstatera att det är under
            en ganska kort tid som vårt land har förvandlats till ett land
            med mångfald och olika kulturer, religioner och etnicitet. Det
            mångkulturella samhället existerar, det finns här, men har inte
            vunnit legitimitet och genomslag. Det finns många barriärer kvar
            att bryta innan alla människor har lika möjligheter till arbete,
            företagande och egen försörjning. Den traditionella invandrarpolitiken
            har i flera avseenden försvårat för invandrare att försörja sig
            själva och bli en del i samhället.
          </note>
          <note>
            Ett samhälle där individer får växa sig starka måste präglas
            av mångfald och bejakande av skillnader och olikheter mellan människor.
            Människor är olika och har olika förutsättningar. Centerpartiet
            anser att alla människor måste ges likvärdiga möjligheter, men
            också att alla ska ta sin del av ansvaret för det gemensamma och
            för sina nära. Avgörande är att människor känner att de har kraft
            att förändra. Om människor däremot känner hopplöshet och har minimal
            möjlighet att påverka sin egen situation får vi ett uppgivet samhället.
            Strävan måste vara att människor ska känna sig behövda, accepterade
            och att de fyller en funktion i samhället.
          </note>
          <note>
            Sverige ska ha en öppen och generös flyktingpolitik. Flyktingmottagandet
            måste moderniseras och effektiviseras, fortfarande är väntetiderna
            alltför långa. Lösningar som bygger på kontakter mellan nyanlända
            och människor i det omgivande samhället ska stimuleras. Här kan
            frivilligorganisationer göra en stor och betydelsefull insats.
          </note>
          <note>
            Den svenska invandrarpolitiken, som formades på
          </note>
          <note>
            70-talet, var anpassad efter de förhållanden som gällde då. Under
            60- och 70-talen var det många kommuner i Sverige som hade brist
            på arbetskraft. Hemma i min kommun, Skövde, gjordes åtskilliga
            resor till
          </note>
          <note>
            Finland och andra länder för att locka arbetskraft till kommunen
            och Volvo, som är största arbetsplats hos oss. Arbetskraftsinvandringen
            var annorlunda än den flyktinginvandring vi har i dag. Nu har
            vi omformat politiken och delat upp den i en integrationspolitik
            och en migrationspolitik. Men fortfarande finns alldeles för mycket
            av "omhändertagande" kvar.
          </note>
          <note>
            Det är väldigt vanligt att det är kommunernas socialtjänster
            som är huvudman för flyktingmottagandet i stället för närings-
            eller arbetsmarknadsenheten.
          </note>
          <note>
            Integrationspolitiken bör vara en självklar del i näringspolitiken.
            Invandrade svenskar ska ses som en resurs som kan bidra till tillväxten.
            Invandrade svenskar startar och driver företag i större utsträckning
            än vad infödda svenskar gör. Detta bidrar till att utveckla
          </note>
          <note>
            Sverige som företagarnation. Deras erfarenheter och kulturella
            kompetens är en tillgång för lokal, regional och nationell tillväxt.
          </note>
          <note>
            Fru talman! Regler på arbetsmarknaden, attityder inom arbetsliv
            och näringsliv och en alltför stelbent arbetsmarknadspolitik har
            gjort att utrikes födda inte kommit in på arbetsmarknaden eller
            att de förlorat jobben först av alla när det gjorts nedskärningar.
          </note>
          <note>
            Trots att antalet arbetstillfällen blir fler och vi är inne i
            en högkonjunktur är arbetslösheten fortfarande mycket hög hos
            personer som invandrat till Sverige.
          </note>
          <note>
            Stora invandrargrupper fungerar i dag som en arbetskraftsreserv,
            och varken offentliga eller privata arbetsgivare uppfyller kraven
            på mångfald inom arbetslivet. Det är också uppenbart att många
            arbetsgivare och fackföreningsföreträdare inte ser skiftande bakgrund
            som en tillgång på arbetsplatsen.
          </note>
          <note>
            Att inte ha tillträde till arbetsmarknaden leder till problem
            och svårigheter att klara sin ekonomiska situation, till språkproblem,
            passivitet och maktlöshet.
          </note>
          <note>
            Därför är de viktigaste åtgärderna för att minska skillnaderna
            i samhället att öka förutsättningarna för deltagande i arbetslivet.
            Den uppenbara diskrimineringen vid rekryteringar måste åtgärdas,
            men inte minst krävs en omfattande attityd- och opinionsförändring
            i hela det svenska samhället. Alla - individer, myndigheter, företag,
            opinionsbildare och andra demokratiska krafter - har här ett stort
            ansvar.
          </note>
          <note>
            Inventeringar av flyktingarnas kunskaper måste göras mycket snabbare
            än i dag, så att de kan gå direkt till kompletterande utbildningar.
            Sfiundervisningen måste förbättras och kombineras med praktik
            vid arbetsplatser. De som redan har högre utbildning måste få
            sin utbildning prövad mot svenska krav och ges möjlighet att snabbare
            än i dag läsa in svenska och andra ämnen på högskolenivå.
          </note>
          <note>
            I dag har vi bland våra invandrare många högutbildade personer
            som inte ges möjlighet att komma in på arbetsmarknaden. I stället
            för att ta vara på den kompetens som redan finns här har man på
            flera håll i vårt land rekryterat olika yrkesgrupper, bl.a. läkare,
            hit till Sverige på grund av brist på utbildad svensk personal.
            Detta är ett resursslöseri som inte är försvarbart.
          </note>
          <note>
            Fru talman! Inom hela Europa är den största utmaningen inför
            framtiden den åldrande befolkningen.
          </note>
          <note>
            Det behövs fler människor i produktionen för att välfärdssamhället
            ska klara av att ta hand om och försörja den äldre generationen.
            Bl.a. mot bakgrund av detta måste alla krafter inriktas på att
            fler ska få möjlighet att vara en del av arbetsmarknaden. De senaste
            årens befolkningsutveckling beror dels på att det föds för få
            barn i Sverige, men också på att invandringen har minskat. Sverige
            är ett glest befolkat land, och vi behöver alla krafter för att
            klara framtidens utmaningar, både ur ett regionalpolitiskt och
            ur ett socialpolitiskt perspektiv.
          </note>
          <note>
            Detta får ändå inte vara grunden för hur flyktingpolitiken utformas,
            däremot finns det anledning att ha ett mer decentraliserat flyktingmottagande.
            Kommuner som vill ta emot flyktingar ska inte nekas detta.
          </note>
          <note>
            Men asylpolitiken måste grundas på gemensam nationell lagstiftning
            och internationella konventioner.
          </note>
          <note>
            En ökad arbetskraftsinvandring är också ett sätt att lösa framtidens
            utmaningar, men i första hand måste vi se till att människor som
            finns här kommer ut på arbetsmarknaden.
          </note>
          <note type="speaker">
            Anf. 44 HANS ANDERSSON (v) replik:
          </note>
          <note>
            Fru talman! Mycket kort. Jag delar uppfattning om mycket av det
            Birgitta Carlsson sade. Det har funnits en stelbenthet inom arbetsmarknadspolitiken.
          </note>
          <note>
            Men där ligger egentligen inte problemet, utan det ligger hos
            aktörerna i arbetslivet, de som anställer.
          </note>
          <note>
            Jag tror att det har funnits och fortfarande finns oerhört mycket
            fördomar, oerhört mycket diskriminering, t.o.m. rasism, medvetet
            eller inte så medvetet.
          </note>
          <note>
            En mycket stark diskussion måste föras i förhållande till företag,
            arbetsgivare av alla slag och fackföreningar för att man ska förstå
            att vi alla är människor i det här landet och att vi alla har,
            som regeringsformen säger, rätt till arbete.
          </note>
          <note>
            En sak är väl att utveckla våra organisationer. Hur ser Birgitta
            Carlsson på att försöka ha kvantitativa mål även för politiska
            organisationer, en ökad representation i Centerpartiet, att kommuner
            och stat ökar den del av arbetskraften som har sitt ursprung utomlands?
          </note>
          <note type="speaker">
            Anf. 45 BIRGITTA CARLSSON (c) replik:
          </note>
          <note>
            Fru talman! Jag delar helt uppfattningen att det är oerhört viktigt
            att vi som politiska organisationer också går före med gott exempel.
          </note>
          <note>
            Vi har inte så mycket att skryta över där. Det finns invandrare
            hos oss, men alldeles för få, kanske inte som medlemmar, men bland
            dem som innehar förtroendeuppdrag. Det är en fråga som vi jobbar
            ganska mycket med. Men jag tycker att det ändå är viktigt att
            vi lyfter fram frågan och visar att även kommuner och landsting
            liksom privata aktörer kan agera.
          </note>
          <note>
            Vi har ändå kommit en bra bit på väg när det gäller att förbättra
            möjligheterna för våra nya svenskar att få jobb. Men det finns
            mycket kvar att göra innan vi kan tycka att vi är bra på det här
            området.
          </note>
          <note type="speaker">
            Anf. 46 HANS ANDERSSON (v) replik:
          </note>
          <note>
            Fru talman! Jag delar den uppfattningen. Jag noterar med glädje
            att Centerpartiet var mycket aktivt och positivt när vi fann det
            nödvändigt att skärpa lagen mot etnisk diskriminering.
          </note>
          <note type="speaker">
            Anf. 47 BIRGITTA CARLSSON (c) replik:
          </note>
          <note>
            Fru talman! Det gäller också för oss att fortsätta att jobba
            och inte slå oss till ro med att vi har tagit de här stegen i
            rätt riktning.
          </note>
          <note>
            Det finns som jag också nämnde tidigare fortfarande oerhört mycket
            kvar att göra. De nya svenskarna som går utan möjlighet att komma
            in på arbetsmarknaden mår definitivt inte bra. Det är inte bra
            för någon, vare sig för dem själva eller för oss som samhälle.
          </note>
          <note type="speaker">
            Anf. 48 KARIN PILSÄTER (fp):
          </note>
          <note>
            Fru talman! Rubriken Integration uppfattas väldigt ofta som att
            vi ska likforma människor. Vi ska alla bli likadana. Jag tror
            att det är helt fel ingång. Det handlar om att bryta vanmakt och
            utanförskap och i stället skapa det som jag vill kalla ett innanförskap
            för oss alla, där vi själva har samma makt och möjlighet att påverka
            vår egen vardag och forma vårt eget liv.
          </note>
          <note>
            Det är sannerligen svårt att vara fattig, men det är ännu värre
            att inte kunna göra någonting åt det. Utanförskap och vanmakt
            är värre än de konkreta problemen.
          </note>
          <note>
            Värdighet och vardagsmakt är vad vi måste uppnå. Det handlar
            om att ha pengar som räcker till det viktigaste och som man har
            tjänat själv, men det handlar också om att kunna bestämma över
            sådant som är viktigt i vardagen, t.ex. barnens skola, var man
            ska bo och hur man ska bo, vad inkomsten ska användas till. I
            stället har vi en hel värld av fattigdomsfällor, beroende, brist
            på möjlighet att besluta om det som är viktigt för en själv, regelverk
            som stänger människor utan tillräcklig styrka ute.
          </note>
          <note>
            Integration - precis som jämställdhet - handlar mycket om just
            makt. Makt får man först och främst genom att ha ett eget jobb
            och genom att ha goda kunskaper, dvs. genom skolan.
          </note>
          <note>
            Det är inte bara jag som tror detta, utan det var vad den storstadskommitté
            kom fram till som jag har varit med och arbetat i. Den tillsattes
            av dåvarande socialministern Ingela Thalén. Vi kom fram till att
            det viktigaste var att människor skulle få makt över sin egen
            vardag, att riva hindren till arbetsmarknaden, de som behöver
            skolan bäst ska ha den bästa skolan. Det var kommitténs slutsatser.
            Vi lade fram massor av förslag. Ut ur detta kom tyvärr i stället
            mest bara en massa löjliga projekt och en ny integrationsminister.
          </note>
          <note>
            Vi var överens inom utredningen om att det behövdes mer av ett
            förändrat tänkesätt och att man inte kunde bita sig fast i systemet.
            Men socialdemokraterna biter sig fast i de system som stänger
            människor ute, och i stället uträttas ett antal symbolhandlingar,
            som t.ex. alla dessa projekt.
          </note>
          <note>
            Tyvärr verkar tillsättandet av Mona Sahlin som integrationsminister
            vara en av regeringens symbolhandlingar. Genom åren har vi hört
            Mona Sahlin säga en massa saker som jag nästan alltid håller med
            om.
          </note>
          <note>
            "Ja, det är jättebra. Det är rätt." Det är magnetskolor, sänkt
            skatt på tjänsteföretagande, förenklingar osv.
          </note>
          <note>
            Men problemet är att Bosse Ringholm, Göran Persson, Ingegerd
            Wärnersson och alla de ministrar som har hand om varje sådan konkret
            sakfråga gör precis raka motsatsen. Därför har vi en integrationsminister
            som säger bra saker - ja, ibland kommer det ut lite konstiga saker,
            t.ex. detta om kvotering - men de statsråd som sitter på makten
            gör raka motsatsen.
          </note>
          <note>
            Jag vill uppmana Mona Sahlin att ta fram Storstadskommitténs
            betänkande och leta rätt på det ställe där det står att i stället
            för att lägga livet till rätta ska vi ta bort det som ligger i
            vägen för livet.
          </note>
          <note>
            Där är skolan oerhört avgörande. I vårt delbetänkande Rosor av
            betong visade vi att barn och ungdomar i de mest utsatta områdena
            har minst lika höga ambitioner och förväntningar på sig själva,
            sin framtid och sin utbildning som alla andra barn. Men någonstans
            går det snett. Utanförskapet förs vidare till nästa generation,
            därför att de som behöver skolan bäst har inte den bästa skolan.
          </note>
          <note>
            En skola som tydligt har kunskap och lärande som mål ger ökad
            jämlikhet därför att det ger barnen förutsättningar. De barn som
            har stöd hemifrån klarar sig alltid, men de barn som behöver skolan
            för att nå kunskaperna sviks. Det gäller särskilt barn med invandrarbakgrund
            som dessutom behöver mycket hjälp med svenskan. Olika undersökningar
            visar detta jättetydligt. Det finns en lång rad exempel från svenska
            skolor som lyckas alldeles utmärkt. Med riktade satsningar och
            höga förväntningar kan elever från utsatta miljöer nå precis lika
            goda resultat som alla andra. Det är därför vi i Folkpartiet kräver
            en radikal omläggning av skolpolitiken. Kunskap och bildning måste
            uppvärderas. Görs inte det sviks de barn mest som behöver skolan
            mest.
          </note>
          <note>
            En jämlik skola ger barnen den allra bästa moroten, nämligen
            en förväntan att de kan lyckas. Det är därför vi kräver allmän
            förskola, att skolan ska höga förväntningar och våga ställa krav,
            en stärkning av läsning och svenskans ställning, möjlighet att
            välja skola även för barn från utsatta områden, magnetskolor och
            en större satsning på skolor i utsatta områden och bättre stöd
            till elever med särskilda behov.
          </note>
          <note>
            Fru talman! Jag tillhör inte dem som tror att sänkt skatt är
            lösningen på alla upptänkliga problem. Men när det gäller jobb,
            som är den andra viktiga hörnstenen i en integrationspolitik,
            är de höga svenska skatterna ett jätteproblem.
          </note>
          <note>
            Nya samhällsföreteelser och gamla problem kräver nya lösningar.
            Skattesystemet är uppbyggt för en situation där man producerar
            varor, dvs. ett gammaldags manligt arbetsliv. Problemet är att
            detta påverkar negativt kvinnors möjligheter på arbetsmarknaden
            och invandrares möjligheter på arbetsmarknaden.
          </note>
          <note>
            Skatten på arbete och de höga marginaleffekterna i låga inkomstlägen
            drabbar individerna. I stället för att försörja sig själv blir
            man en börda. I stället för att bidra till välståndet måste man
            få bidrag. Den höga totala beskattningen på arbete gör att låg-
            och medelinkomsttagare måste betala mycket skatt och att det är
            en hög arbetsgivaravgift. Fattigdomsfällorna leder till att människor
            inte bara är fattiga utan har mycket svårt att själva göra någonting
            åt det.
          </note>
          <note>
            För att få dynamik och utvecklingskraft i samhället kan inte
            stora grupper låsas in i bidragsberoende.
          </note>
          <note>
            Då måste det göras något även med skattesystemet.
          </note>
          <note>
            Göran Persson sade häromdagen i partiledardebatten att de inte
            avsäger sig skatteinstrumentet. Det var sannerligen dagens understatement.
            Sverige har, återigen, världens högsta skattetryck, men omfördelningen
            - det viktigaste argumentet - fungerar inte.
          </note>
          <note>
            Låginkomsttagare i Sverige ligger lika fullt fyra från botten
            i OECD. De höga skatterna gör inte att människor med låga inkomster
            ändå kommer upp till en bättre möjlighet att försörja sig.
          </note>
          <note>
            Det finns en annan aspekt på detta, nämligen att skattesystemet
            är uppbyggt efter det gamla produktionssamhället. Vi behöver kunna
            betala varandra för vår arbetstid. Tid är det som många människor
            har ont om, medan andra har alltför gott om det. Med den höga
            skatten på arbete har vi gjort oss för dyra för varandra. Vi har
            inte råd att anlita varandra professionellt. Varor blir billigare,
            medan tjänster blir dyrare. Det är ett jätteproblem. Ska man i
            grunden kunna göra någonting åt den stora mängden människor som
            står utanför arbetsmarknaden, måste man göra någonting åt den
            höga skatten på arbete. Fler människor kan få en egen lön att
            leva på om skatten på arbete sänks. Då går det inte att dogmatiskt
            bita sig fast i att de höga skatterna är alltings lösning när
            de i själva verket inte är det. Detta urartar ofta till en pigdebatt.
          </note>
          <note>
            Jag är mycket glad att Mona Sahlin inte tillhör dem som faller
            i den fällan. Problemet är att hennes kompisar i regeringen gör
            det. Jag skulle vilja uppmana
          </note>
          <note>
            Mona Sahlin att gå hem och jobba vidare med de frågor som verkligen
            är viktiga. Sänkt arbetsgivaravgift. Skattereduktion för hushållsnära
            tjänster. F-
          </note>
          <note>
            skattsedel åt alla som vill ha det. Sänkt inkomstskatt även för
            låga inkomster. Riv fattigdomsfällor och marginaleffekter så att
            människor kan få större möjligheter att komma in. Det handlar
            om att i stället för att lägga livet till rätta ta bort sådant
            som ligger i vägen för livet.
          </note>
          <note type="speaker">
            Anf. 49 KALLE LARSSON (v) replik:
          </note>
          <note>
            Fru talman! Jag tyckte mig ana en liten motsägelse, men det kan
            också vara mitt dåliga öra som lurar mig, i det Karin Pilsäter
            sade.
          </note>
          <note>
            Jag hörde Karin Pilsäter säga att hon tycker att regeringen och,
            som jag uppfattade det, samarbetspartierna satsar på en massa
            löjliga projekt - som formuleringen var när det gäller storstadssatsningen.
            Samtidigt sade hon att riktade satsningar inom skolan till ungdomar
            med invandrarbakgrund är nödvändiga.
          </note>
          <note>
            Men mycket av det som storstadssatsningen handlar om är just
            riktade sådana satsningar. Det handlar om svenskundervisning ute
            i förorterna. Det handlar om läxläsningsprojekt och språkutveckling.
            Vi kan vara eniga om att allt verkligen inte fungerar som det
            ska.
          </note>
          <note>
            Vi ska inte skyla över att mycket av storstadssatsningen också
            har inneburit att projektledare får jobb snarare än att pengarna
            faktiskt används till det de är tänkta för.
          </note>
          <note>
            Vad säger Karin Pilsäter och Folkpartiet om just sådana riktade
            satsningar som finns inom ramen för storstadssatsningen?
          </note>
          <note type="speaker">
            Anf. 50 KARIN PILSÄTER (fp) replik:
          </note>
          <note>
            Fru talman! Vi kunde i Storstadskommittén visa att de här olika
            projekten - man hade ju stor erfarenhet av dem - är ineffektiva,
            att människor är jättetrötta på dem och att de till väldigt liten
            del leder till någon varaktig förändring.
          </note>
          <note>
            Slutsatsen borde då vara att man i stället för att fortsätta
            med den typen av projekt ska gå in med mer generella satsningar
            som är långsiktiga. Det är hela den här projektverksamheten raka
            motsatsen till.
          </note>
          <note>
            Innan man har fyllt i alla pärmar med ansökningar och haft alla
            sammanträden med kommunalråd, statsråd och alla andra projektledare
            har en stor del av pengarna gått åt. Det är en mycket liten del
            av projektpengarna som verkligen går till det som människor själva
            vill.
          </note>
          <note>
            Om det ska vara öronmärkta pengar direkt till vissa orter ska
            de inte silas mellan den här typen av konstiga satsningar, där
            det i slutändan är ett handslag mellan kommunalrådet och statsrådet
            som avgör vilka olika aktiviteter människor ska få ta del av och
            vilka projektledare som ska sättas in. Det behövs ett helt annat
            system för dem.
          </note>
          <note type="speaker">
            Anf. 51 KALLE LARSSON (v) replik:
          </note>
          <note>
            Fru talman! Låt mig då säga att jag i grunden är enig med Karin
            Pilsäter om att det är just generell politik som kan lösa de här
            problemen.
          </note>
          <note>
            Samtidigt kan man konstatera att om vi inte hade genomfört någonting
            av det som storstadssatsningen handlar om hade många ungdomar
            och även äldre i förortsområdena varit utan chansen till svenskundervisning,
            språkutveckling och läxläsningshjälp, som de har fått trots bristerna
            i den administrativa hanteringen av de här bidragen.
          </note>
          <note>
            Om vi är eniga om att det är det generella som är det viktiga,
            är vi uppenbarligen fortfarande oeniga om storstadssatsningen
            har haft någon positiv effekt eller inte.
          </note>
          <note>
            Karin Pilsäter säger att Folkpartiet vill uppvärdera kunskap
            och bildning. Det låter utmärkt, men sanningen bakom det är att
            man snarare vill införa fler prov, som leder till ökade detaljkunskaper
            och inriktning på helt andra saker än helhetssyn i undervisningen,
            och fler betygssteg. Jag ser inte det som något sätt att uppvärdera
            verklig kunskap och bildning.
          </note>
          <note type="speaker">
            Anf. 52 KARIN PILSÄTER (fp) replik:
          </note>
          <note>
            Fru talman! Om det nu är så att några procent av pengarna kommer
            till positiv användning är det väl dumt att slänga bort alla de
            andra procenten på sådant som bara irriterar och tar tid från
            det man verkligen borde göra. Vi har haft helt andra förslag om
            hur man ska lägga större vikt vid de sociala faktorerna i kostnadsutjämningssystemet.
          </note>
          <note>
            Jag tycker inte att man ska ta ifrån kommunerna det ansvaret.
            Varför ska det vara så, som det har varit i min hemkommun Botkyrka
            i alla år, att de barn som behöver förskolan mest är utestängda?
            Det är bara när staten, med hjälp av den här typen av pekpinnar
            och överenskommelser, kommer med små extrapengar som man tillfälligt
            inrättar förskoleplatser för de barn som behöver förskolan mest.
          </note>
          <note>
            Jag tycker att kommunerna borde ha ett ansvar för alla sina invånare
            och inte låta dem som är mest utsatta bara få komma med på marginalen
            när det är projekt på gång från statsmakterna. Det är också det
            som projekttänkandet leder till, att kommunerna går och väntar
            tills det finns någon blankett att skicka in i stället för att
            ta ansvar för alla sina invånare.
          </note>
          <note type="speaker">
            Anf. 53 HANS ANDERSSON (v) replik:
          </note>
          <note>
            Fru talman! Karin Pilsäter talade om regelverk som stänger ute
            från arbetsmarknaden. För mig är det viktigt att veta vad som
            avsågs. Hon återvände inte till det.
          </note>
          <note>
            Handlar det om att riva ned byråkratiska hinder och svårigheter
            mellan olika sektorer och myndigheter - jag har sett massor av
            sådana exempel - lovar jag att i sann liberal anda förena mig
            med Karin Pilsäter i kampen mot detta. Handlar det däremot om
            att riva ned lagen om anställningsskydd och försämra kollektivavtalsrätten
            hoppas jag att hon kommer mig och socialisterna till undsättning
            för att hävda tryggheten för alla löntagare, inklusive dem som
            har kommit från andra länder.
          </note>
          <note>
            Skattefrågan är svår. Det finns den här svårigheten kring tjänstesektorn,
            som Karin Pilsäter nämner.
          </note>
          <note>
            Baumols dilemma har vi alla grubblat över. Men titta på de länder
            som har lyckligt låga skatter, som England och USA. Titta på de
            ensamma mammorna och fattigdomsgraden, på barnen och fattigdomsgraden
            där. De ligger i storleksordningen åtta gånger högre än vi i fråga
            om fattigdom.
          </note>
          <note type="speaker">
            Anf. 54 KARIN PILSÄTER (fp) replik:
          </note>
          <note>
            Fru talman! Jag tror att det handlar om väldigt många olika regelverk.
            Problemet är att vi kan sitta här hur mycket som helst och säga
            att vi vill riva hinder och lösa de problem som finns mellan olika
            myndigheter, sektorer osv. Men om man hela tiden som politiker
            låter sig stoppas så fort man får mothugg som "hur skulle det
            se ut om alla kom här och gjorde som de tyckte", blir det människorna
            som fastnar i regelverket som blir lidande.
          </note>
          <note>
            Man kan inte ta sig ur socialbidragsberoendet, t.ex. därför att
            man inte ens kan spara ihop den summa som krävs för att betala
            ett konsultarvode för att kunna ansöka om en F-skattsedel. Det
            är ett typiskt sådant hinder i regelverken som man har svårt att
            ta sig igenom. Det finns långa listor på det.
          </note>
          <note>
            Men det finns andra regelverk, t.ex. LAS, som gör att människor
            har svårt att komma in därför att arbetsgivarna, befogat eller
            obefogat, är rädda för att våga låta folk pröva. Då är det bättre
            att se till att arbetsmarknadslagstiftningen är till för att släppa
            in de utestängda, än bara till för att skydda dem som redan är
            inne i värmen.
          </note>
          <note>
            Kollektivavtalsrätten värnar vi om, som Hans Andersson vet, men
            det betyder inte att arbetsmarknadslagstiftningen i första hand
            ska vara till för att stänga ute, utan den ska vara till för att
            släppa in.
          </note>
          <note type="speaker">
            Anf. 55 HANS ANDERSSON (v) replik:
          </note>
          <note>
            Fru talman! Då är det så som jag var rädd för.
          </note>
          <note>
            Men det är delvis en allians; jag kastar mig i famnen på den
            liberala önskan att riva ned byråkratin. Det är bra.
          </note>
          <note>
            Men det är mycket farligt att röra i lagen om anställningsskydd
            i syfte att gynna dem som man säger är utestängda. Det slutar
            med att man gynnar arbetsgivarna. Man missgynnar hela löntagarkollektivet,
            och på sikt missgynnar man med kraft dem som står utanför. Där
            vi har svaga sådana system får vi också förskräckliga situationer
            när invandrarna kommer.
          </note>
          <note>
            Jag har sett många exempel i Kalifornien och på andra håll på
            hur det ser ut för salvadoraner, mexikaner osv. som kommer in.
          </note>
          <note>
            När det gäller skattesidan sade inte Karin Pilsäter så mycket.
            Men låt mig bara notera att vi är helt överens om att integration
            inte handlar om assimilering.
          </note>
          <note>
            Det är en mycket svår ömsesidig process, där ingen av oss ska
            slå oss för bröstet. Men tänk om vi kan vara många partier som
            formerar en fördomsfri politik till gagn för människovärdet i
            det här samhället, oavsett vilken färg man har på huden eller
            vilken dialekt man har.
          </note>
          <note type="speaker">
            Anf. 56 KARIN PILSÄTER (fp) replik:
          </note>
          <note>
            Fru talman! Man ska akta sig för att jämföra situationen i Sverige
            rakt av med situationen i andra länder. Vi har mycket som är bra
            här som andra inte har, och sedan har de saker som är bra som
            vi inte har. Det handlar inte om att byta paket utan om att ta
            till sig det som är bra som andra gör.
          </note>
          <note>
            Jag tror t.ex. att barnomsorg för alla, inte bara för de starka,
            och stödsystem som inte är selektiva utan generella är det allra
            viktigaste. Då ska vi inte snegla på att införa mer selektivitet,
            utan då ska vi se vad vi har kvar som vi kan ta bort. Det är det
            som är poängen. Det är om de systemen vi ibland träter.
          </note>
          <note>
            Det väldigt höga skattetrycket leder, med matematiskt benhård
            nödvändighet, till att vi också har väldigt hög skatt även på
            låga inkomster, och det gör att det blir väldigt höga trösklar
            in på arbetsmarknaden som låser ute människor. Då måste vi se
            att de höga skattetrycket inte är lösningen utan i detta sammanhang
            problemet.
          </note>
          <note type="speaker">
            Anf. 57 Statsrådet MONA SAHLIN (s):
          </note>
          <note>
            Fru talman! Ämnesområdet Integration och sysselsättning är, som
            vi har hört i många av inläggen, något som väcker många tankar
            och berör många delar av samhällsutvecklingen just nu. Jag skulle
            ha kunnat ägna en stor del av mitt anförande här åt det goda som
            trots allt har hänt på det här området de senaste åren. Det är
            områden där det har skett en oerhörd förändring, inte bara av
            en händelse eller därför att det har råkat bli så, utan beroende
            på politiskt arbete och ett hårt sådant arbete de senaste åren.
          </note>
          <note>
            Arbetslösheten sjunker för varje dag. Den är nu nere i nivåer
            som få trodde var möjliga bara för en kort tid sedan. De nya jobben
            växer i antal för varje dag. Människor med invandrarbakgrund får
            jobb i snabbare takt än på många år. De utomnordiska medborgarnas
            arbetslöshet har t.ex. minskat med 38 % på ett år.
          </note>
          <note>
            Men, fru talman, just på grund av de här omvittnat goda förändringarna
            är det desto mer upprörande att så många människor fortfarande
            går utan jobb. Det är allvarligt nog i sig, men det är desto mer
            upprörande, av många skäl, om människor ställs utanför på grund
            av sitt etniska ursprung, sin hudfärg, sitt kön eller sin sexuella
            läggning. Så är det för många individer i dag, och det är en skam
            för Sverige. Det är förnedrande för människor och, som många har
            varit inne på, ett stort slöseri för hela vårt samhälle.
          </note>
          <note>
            Låt mig först säga något som också många andra har varit inne
            på. De som har vandrat hit till Sverige under 1900-talet har berikat
            Sverige. De har berikat
          </note>
          <note>
            Sverige kulturellt, ekonomiskt och socialt. De har på många sätt
            bidragit till att bygga upp det välfärdssamhälle som vi antingen
            tycker att vi har, att vi hade eller att vi vill få. Det gäller
            också i dag att invandrarna är en rikedom för vårt land.
          </note>
          <note>
            Men det är också på det viset som Kalle Larsson var inne på.
            Klassamhället har fått inte bara en könsdimension utan också en
            etnisk dimension. Det är också så att mycket av vårt tänkande
            runt det vi har kallat för integrationspolitik i alltför hög grad
            har byggt på projekttänkande. Det har jag inte minst diskuterat
            mycket med Ana Maria Narti. Det måste förändras. Integration handlar
            både om att ställa krav och om att ge möjligheter. Det gäller
            både för oss som har bott här länge och för dem som nyligen har
            kommit hit.
          </note>
          <note>
            Integration får, precis som Karin Pilsäter så riktigt utryckte
            det, inte handla om att alla ska bli som vi andra. Det är olikheten
            som berikar. Då måste vår uppgift som politiker i riksdag, regering,
            kommuner och landsting - men också om vi är arbetsgivare - i första
            hand vara att ta bort de hinder som finns på arbetsmarknaden.
            Det är ju det som är det första ämnesområdet i dag. Vi måste ta
            bort de hinder som finns för att alla individer ska kunna utnyttja
            sin egen kompetens. Vi måste också synliggöra de fördomar och
            den diskriminering som existerar i Sverige i dag.
          </note>
          <note>
            Bakgrunden till detta blir desto allvarligare när vi alla vet
            att bristen på arbetskraft växer. Vi lever längre och längre,
            och det är bra. Samtidigt föder vi färre och färre barn, vilket
            är en oerhörd sorg. Men om vi i detta läge inte ens kan förmå
            oss att utnyttja alla de människor i vårt land som vill arbeta
            och kan arbeta så är domen över bristerna i det svenska samhället
            desto hårdare.
          </note>
          <note>
            Den här diskussionen måste vi alla ta ett mycket mer aktivt ansvar
            för. Det gäller också arbetsgivarna, de kommunala såväl som landstingen
            och de privata.
          </note>
          <note>
            Det gäller att man på ett förnedrande sätt fortfarande inte utnyttjar
            kompetensen och kunskapen hos människor med en annan etnisk bakgrund.
            Det har vi inte råd med.
          </note>
          <note>
            Jag vill i dag nämna några av de områden som regeringen vill
            prioritera och som hör till de viktigare utgångspunkterna. Det
            är tre stycken.
          </note>
          <note>
            Det första, som också många andra har varit inne på, handlar
            om att bekämpa den diskriminering, den homofobi, den nazism och
            den rasism som fortfarande existerar i vårt land och som på många
            områden växer. Regeringen kommer att presentera en handlingsplan
            i början av februari som handlar om dessa områden.
          </note>
          <note>
            Det är bra att vi nu har skärpt diskrimineringslagen. Jag tror
            också att vi ännu mer behöver se över t.ex. ombudsmännens roll
            när det handlar om att ge möjlighet att ta till vara en anmälan
            om diskriminering och att fler vågar anmäla det man är utsatt
            för när det gäller diskriminering på arbetsmarknaden, bostadsmarknaden
            eller i livet för övrigt. Vi behöver också få ett annat samarbete
            mellan de olika diskrimineringsombudsmännen.
          </note>
          <note>
            Jag utesluter inte heller att vi behöver gå vidare när det gäller
            att titta på en tuffare och tydligare lagstiftning. Jag har inte,
            som Karin Pilsäter sade, tänkt ordet "kvotering" en endaste gång.
            Däremot tänker jag fortsätta att fundera över om vi inte bara
            när det gäller kön utan också när det gäller etnicitet kan pröva
            begreppet "positiv särbehandling" - till skillnad från den negativa
            särbehandling som vi alla här i debatten har omvittnat existerar
            i vårt samhälle.
          </note>
          <note>
            Det andra området handlar om arbetsmarknaden.
          </note>
          <note>
            Där finns det många ingångar och många områden där vi som politiker
            både kan och måste skärpa vårt ansvar och vår tydlighet. Det gäller
            både lagstiftningen och hur vårt agerande på alla olika regeringsområden
            ser ut. Visst har Karin Pilsäter en stor poäng där.
          </note>
          <note>
            Det är precis som det här med att arbetet med jämställdhet måste
            flytta ut till alla politiska områden, att det inte ska finnas
            ekonomisk politik, utbildningspolitik, näringspolitik och så jämställdhetspolitik
            någonstans långt borta. Det är samma sak med synen på integration.
            Den måste tränga in i alla politikens olika områden.
          </note>
          <note>
            När det gäller arbetsmarknaden vill jag nämna några områden som
            jag tycker har förtur i dag, och som också handlar om att riva
            hinder. Det första är att vi kan konstatera att människor med
            annan etnisk bakgrund i vårt land har högre utbildningsnivå än
            vi
          </note>
          <note>
            "gammalinvandrare" - för vi har väl alla invandrat någon gång
            i vår historia. Det är högre utbildningsnivå och ändå är arbetsmarknaden
            så ovillig att ta vara på det. Nu satsar vi väldigt, och jag ser
            fram emot att kunna se effekterna av det, på att komplettera utbildning
            när det gäller utländska läkare, lärare, tekniker och sjukvårdspersonal
            så att man snabbt ska kunna få den del som fattas för att direkt
            gå in och arbeta på svenska arbetsmarknad.
          </note>
          <note>
            Det handlar om alla de, i det här fallet mycket bra, projekt
            om validering av utländsk utbildning som pågår runtom i Sverige.
            Men det handlar också om att skärpa innehållet i svenskundervisningen,
            inte bara den i grund- och gymnasieskolan utan också den ibland
            ganska felriktade svenskundervisning som de vuxna, nyanlända flyktingarna
            och asylsökandena möts av. Här finns väldigt mycket att förändra.
          </note>
          <note>
            Det handlar vidare om att finna ännu mer otraditionella lösningar
            när det gäller de lågutbildade, nyligen anlända invandrarna med
            låg utbildningsnivå.
          </note>
          <note>
            Man måste ha mycket mer otraditionella lösningar tillsammans
            mellan arbetsförmedling, kommun och näringsliv för att dessa människor
            på ett snabbare och värdigare sätt ska få det som Karin Pilsäter
            sade, egna pengar, eget liv och egna val.
          </note>
          <note>
            Det tredje området är egenföretagandet, som redan i dag spelar
            väldigt stor roll för många människor med invandrarbakgrund. Egenföretagandet
            har en stark ställning, ibland för att det har varit den sista
            och kanske enda möjligheten att få en egen inkomst och en egen
            plats på arbetsmarknaden. Dessutom finns det ofta en väldig tradition
            och ett stort kunnande i fråga om företagande bland många av dem
            vi kallar invandrargrupper.
          </note>
          <note>
            Här behöver vi ännu mer - för det har redan hänt mycket - ta
            bort hinder och förenkla regelverk. Vi måste ännu mer stödja t.ex.
            invandrarnas företagarförening i Sverige, där man hjälper varandra
            att komma över de kulturella och byråkratiska hinder som ibland
            möter människor med en annan etnisk bakgrund.
          </note>
          <note>
            Avslutningsvis, fru talman, vill jag säga att segregationen i
            många storstadsområden leder till att många familjer lever väldigt
            isolerade och kulturellt fattiga liv. Trots det vill jag betona
            att alla familjer i vårt land måste respektera sina flickors eget
            värde och rätt till ett självständigt liv. Vi är många i det svenska
            samhället som måste se mer, och också agera, för att få en debatt
            om alla döttrars rätt till egna val i livet - och faktiskt också
            rätten att leva.
          </note>
          <note type="speaker">
            Anf. 58 KARIN PILSÄTER (fp) replik:
          </note>
          <note>
            Fru talman! Jag vill börja med att verkligen instämma i det som
            Mona Sahlin sade om alla flickors möjligheter. Jag tror att vi
            skulle kunna göra betydligt mer om vi som svenska kvinnor engagerade
            oss mer i den kvinnosolidaritet som det faktiskt handlar om, alltså
            att stödja kvinnor och flickor som lever mer isolerat från den
            svenska kulturen att kunna stå upp för sin egen rätt till sitt
            liv.
          </note>
          <note>
            Sedan vill jag säga att det är bra att det kommer en lista på
            åtgärder här. Men jag saknar några viktiga saker i den. Det första
            är att Mona Sahlin inte sade ett ord om skolan. Det är verkligen
            något som rör barnens och ungdomarnas möjlighet att inte hamna
            i samma utanförskap som deras föräldrar redan har hamnat i. Jag
            tycker att det är allvarligt att regeringen inte ens har den frågan
            på dagordningen.
          </note>
          <note>
            Det andra gäller socialbidragen som för väldigt många människor,
            inte bara nyanlända utan även människor som har varit här i åratal
            eller andra eller tredje generationens invandrare, är den huvudsakliga
            försörjningskällan i stället för att vara den sista utposten när
            det uppstår problem. Där skulle jag vilja efterlysa reformer av
            både socialförsäkringarna och socialbidragssystemet.
          </note>
          <note type="speaker">
            Anf. 59 Statsrådet MONA SAHLIN (s) replik:
          </note>
          <note>
            Fru talman! Som en reaktion på det första som
          </note>
          <note>
            Karin Pilsäter sade, att vi många gånger har sagt att vi borde
            göra mer i systerlig solidaritet, vill jag säga:
          </note>
          <note>
            Varför kan vi inte träffas efter den här debatten för att försöka
            hitta en form för att bilda ett stödjande nätverk mellan kvinnliga
            politiker från olika partier för att se hur vi på ett tydligare
            och mer direkt sätt kan stötta de flickor som vi nu talar om?
          </note>
          <note>
            Beträffande det andra som Karin Pilsäter tog upp så är det självfallet
            så att eftersom integrationsfrågorna berör alla politikens områden
            så kunde jag i mitt anförande inte ta upp alla de områden där
            integrationen har en väldigt avgörande betydelse. Skolan står
            verkligen som bekant, i motsats till vad Karin Pilsäter sade,
            på regeringens dagordning, både i den politiska debatten och när
            det handlar om att reformera systemet, så att ingen elev ska lämna
            skolan utan att t.ex., som Mikael Odenberg talade om, kunna tala
            svenska och därmed ha tagit bort ett av hindren för att komma
            ut på arbetsmarknaden.
          </note>
          <note>
            Jag ska också faktiskt läsa igenom Storstadskommitténs förslag
            - det var nämligen ett tag sedan jag gick igenom det - för att
            se om det finns mer som vi redan nu kan ta upp och använda.
          </note>
          <note type="speaker">
            Anf. 60 KARIN PILSÄTER (fp) replik:
          </note>
          <note>
            Fru talman! Jag tycker att det låter som en utmärkt idé. Dessutom
            tycker jag att det då också är vårt ansvar att se till att våra
            manliga kolleger känner att det är lika mycket deras ansvar som
            vårt.
          </note>
          <note>
            Mona Sahlin nämnde ingenting om socialbidragen. Jag hoppas att
            hon återkommer till dem i sitt nästa inlägg.
          </note>
          <note>
            När det gäller skolpolitiken är väl huvudproblemet, som vi ser
            det, att ni så att säga släpper i fråga om det som verkligen är
            det viktigaste för de barn och ungdomar som behöver skolan mest.
            Det är ju där som den skolpolitik som hittills har förts har lämnat
            dessa ungdomar och barn i sticket.
          </note>
          <note>
            Problemet med bristande kunskaper i svenska och beträffande utbildning
            är inte bara problem för dem som är nyanlända eller för dem som
            har kommit hit mitt i skolgången, utan det är något som går i
            arv generation efter generation. Både svårigheten att klara skolgången
            och att sedan komma in på arbetsmarknaden är ju någonting som
            inte längre alls hänger ihop med att vara nyanländ. Det är ju
            därför som det krävs radikala reformer av skattesystemet och skolsystemet
            och över huvud taget när det gäller möjligheterna till inträde
            på arbetsmarknaden.
          </note>
          <note type="speaker">
            Anf. 61 Statsrådet MONA SAHLIN (s) replik:
          </note>
          <note>
            Fru talman! Även om Karin Pilsäter och jag som bekant har mycket
            gemensamt när det gäller synen på tjänstesektorn och jobben där,
            blir det ändå lite förnedrande att det är nästan bara när man
            diskuterar integration och arbetslöshet bland människor med invandrarbakgrund
            som detta nämns som en hävstång för att få ett jobb. Det finns
            många andra skäl till att jag tycker att vi borde ha en annan
            syn på tjänstejobben. Men här talar vi om människor som ofta har
            en högre utbildning, som vi nämnde tidigare i debatten, och det
            är fördomar som är de största hindren att komma ut på arbetsmarknaden.
          </note>
          <note>
            Till detta vill jag lägga synen på att skolan måste vara, som
            jag tror att Storstadskommittén uttryckte det, som bäst i de områden
            där behoven av utbildning är som störst. Så är det inte i dag.
            Det kräver en längre diskussion om bostadspolitiken och storstadsområdena
            och hur segregationen slår och hur vi ska komma åt den. Men det
            som jag vill koncentrera arbetet på i dag i första hand är hur
            man ska ta bort hindren på arbetsmarknaden för att alla ska kunna
            få ta till vara sin kunskap oavsett etnisk bakgrund.
          </note>
          <note type="speaker">
            Anf. 62 MIKAEL ODENBERG (m) replik:
          </note>
          <note>
            Fru talman! Först vill jag hålla Mona Sahlin räkning för att
            hennes förnöjsamhet över framgångarna när det gäller den öppna
            arbetslösheten och statistikpolitiken den här gången förenades
            med en insikt om hur oerhört mycket som återstår att göra innan
            vi har kommit tillbaka till ett acceptabelt läge på arbetsmarknaden.
            Det tycker jag var positivt.
          </note>
          <note>
            Karin Pilsäter har berört skolpolitiken. Jag ska därför ta upp
            de två andra områdena, bostadspolitiken och arbetsmarknadspolitiken,
            som har varit föremål för diskussion nu på förmiddagen och ställa
            två frågor.
          </note>
          <note>
            Den första frågan gäller bostadspolitiken. Det var den socialdemokratiska
            bostadspolitiken som innebar att man byggde de ensidigt sammansatta
            miljonprogramsområden där segregationsproblemen i meningen utanförskap
            i dag är som allra störst. Min fråga är:
          </note>
          <note>
            Var är den socialdemokratiska bostadspolitik som kan och vill
            ge de människor som bor där ökad makt över sitt boende?
          </note>
          <note>
            Den andra frågan gäller både arbetsmarknadspolitiken och skattepolitiken,
            där både Karin Pilsäter och jag har pekat på att den svenska skatte-
            och arbetsmarknadspolitiken bygger upp murar mot de svaga grupper
            som står utanför arbetsmarknaden - ungdomar, invandrare och lågutbildade.
            Vad vill socialdemokraterna göra för att börja riva dessa murar?
          </note>
          <note type="speaker">
            Anf. 63 Statsrådet MONA SAHLIN (s) replik:
          </note>
          <note>
            Fru talman! Jag tror att Mikael Odenberg är väl medveten om att
            en minut inte räcker för att svara särskilt grundläggande på dessa
            frågor. Men jag vill ändå beröra i alla fall den första delen
            på denna kort tid.
          </note>
          <note>
            Hur ska man bryta boendesegregationen som, precis som Karin Pilsäter
            var inne på tidigare, består generation efter generation? Ett
            av områdena handlar ju om att förstå att diskrimineringen vid
            sökandet efter bostad är utbredd i storstadsområdena. Otaliga
            är de fall som finns hos Diskrimineringsombudsmannen - människor
            som har sökt lägenhet och inte ens har fått komma och titta, och
            det enda skälet till det är hur dessa människor ser ut eller deras
            namn.
          </note>
          <note>
            Det andra som jag vill säga är: Tror Mikael Odenberg att det
            underlättar att bryta segregationen om man säljer ut de hyreslägenheter
            som finns i andra delar av t.ex. Stockholms innerstad? Om man
            vill ta ett ansvar för hela kampen mot segregation då måste också
            alla olika boendeformer finnas i alla delar av
          </note>
          <note>
            Stockholm, annars förstärker vi bara segregationen.
          </note>
          <note type="speaker">
            Anf. 64 MIKAEL ODENBERG (m) replik:
          </note>
          <note>
            Fru talman! Jag tycker att det är bra om människor också i Stockholms
            innerstad, i Göteborgs innerstad, osv. får en möjlighet att ta
            ett ökat ansvar för sitt boende. Men min fråga gällde: Hur ska
            de människor som bor i de miljonprogramsområden som faktiskt socialdemokratisk
            bostadspolitik har skapat ges ökad makt över sitt boende? Var
            finns de socialdemokratiska förslagen? Var finns den socialdemokratiska
            bostadspolitiken? Det är trots allt ert ansvar att områdena ser
            ut som de gör, att de ensidigt domineras av allmännyttig hyresrätt
            och att den bytesrätt som formellt tillkommer varje hyresgäst
            de facto inte gäller i dessa områden. Därför är frågan motiverad:
            Var finns den socialdemokratiska bostadspolitik som kan och vill
            ge människor som bor i miljonprogramsområdena makt över sin situation?
          </note>
          <note type="speaker">
            Anf. 65 Statsrådet MONA SAHLIN (s):
          </note>
          <u who="unknown" xml:id="i-05ebc4a37f7fcf53-0">
            <seg>
              replik
            </seg>
          </u>
          <note>
            Fru talman! Nej, jag tycker faktiskt inte att frågan är berättigad,
            som Mikael Odenberg uttryckte det.
          </note>
          <note>
            När han frågar hur vi ska ge dessa människor makt över sitt boende
            är ju avsikten tydlig och klar. Hur ska de också kunna sälja och
            köpa sina lägenheter?
          </note>
          <note>
            Är det detta som är problemet? Är det detta som är maktfrågan
            när vi talar om hur man, trots att man bor i ett område där segregationen
            är stark, ska kunna få makt över sitt eget liv, få arbete, komma
            bort från socialbidragsberoende och komma bort från eviga projektinsatser?
            Och där har vi många som har ett ansvar, både regeringen och kommunerna
            runt Stockholm. Det bland många här förhatliga storstadsarbetet
            handlar alltså just om att ta ett gemensamt ansvar för att bryta
            den boendesegregation som finns. Men att sälja ut de bostadsområden
            i Stockholms innerstad som har hyresrätter och därmed ger möjligheter
            också för andra individer än dem som är rika och starka att söka
            sig dit förstärker bara problemen.
          </note>
          <note type="speaker">
            Anf. 66 GÖRAN LINDBLAD (m) replik:
          </note>
          <note>
            Fru talman! Vi var ett stort antal ledamöter i utskottet som
            blev besvikna över att statsrådet inte kunde vara med i debatten
            i december. Desto gladare är jag i dag att vi har möjligheter
            att utbyta åsikter.
          </note>
          <note>
            Och jag hoppas att statsrådet hinner stanna under hela debatten
            om integration i dag.
          </note>
          <note>
            Jag skulle vilja ställa en fråga till Mona Sahlin. Är statsrådet
            nu beredd att bryta med den eländesindustri som dessa olika projekt
            har lett till, den eländesindustri som bara sysselsätter gravt
            medelålders manliga projektledare, och säga att det nu får vara
            slut med detta? Är statsrådet också beredd att bryta med den socialpolitik
            som har lett till en inlåsning i socialbidrag och med den, som
            Mikael Odenberg var inne på, bostadspolitik som har lett till
            att människor faktiskt har flyttförbud?
          </note>
          <note type="speaker">
            Anf. 67 Statsrådet MONA SAHLIN (s) replik:
          </note>
          <note>
            Fru talman! Först och främst vill jag protestera bestämt mot
            att Göran Lindblad så föraktfullt beskriver det som kallas projektindustrin
            till något slags eländesindustri. Det tycker jag är föraktfullt.
            Det finns oerhört mycket av det som vi nu kallar projektarbete
            som har lett fram till varaktiga förändringar i skolpolitiken
            och i näringspolitiken.
          </note>
          <note>
            Men det jag absolut vill arbeta för för att förändra är det som
            framför allt Ana Maria Narti har lärt mig -
          </note>
          <note>
            hur mycket av invandrarnas egen kraft och kompetens som inte
            får utrymme i det vi nu kallar projektarbete, utan det är ofta
            svenskar, om vi nu hårdrar beskrivningarna, som gör projekt åt
            de man tycker utsatta och svaga grupper. Vi måste vända på synsättet
            och se hur invandrargrupperna själva med den kraft och kompetens
            som de har, men via projektstöd, måste få starkare förankring
            i det svenska samhället.
          </note>
          <note>
            Det var väl föraktfullt att dra hela projektarbetet på det sätt
            som Göran Lindblad nu gjorde. Det är verkligen inte socialpolitiken
            som har låst in människor i fattigdom. Det är arbetslöshet, diskriminering,
            rasism, och det är det som står överst på min dagordning.
          </note>
          <note type="speaker">
            Anf. 68 GÖRAN LINDBLAD (m) replik:
          </note>
          <note>
            Fru talman! Vad jag frågar är om statsrådet Sahlin är beredd
            att medverka till att ändra socialpolitiken och arbetsmarknadspolitiken
            på ett sådant sätt att människor faktiskt får verklig makt över
            sina liv, får en möjlighet att bryta utanförskapet. Hittills har
            det mest varit ord. Statsrådet talade tidigare om att projekten
            nog inte var så bra. Men när det väl kommer till kritan och jag
            föreslår att man ska bryta den här, som det faktiskt är, eländesindustrin
            av projekt, då finns det inte möjligheter och då vill man inte
            göra det.
          </note>
          <note>
            Nu vill jag ha ett riktigt svar: Vill statsrådet verkligen vara
            med och förändra det här så att vi flyttar makten från politiska
            beslutsfattare till de enskilda människorna?
          </note>
          <note type="speaker">
            Anf. 69 Statsrådet MONA SAHLIN (s) replik:
          </note>
          <note>
            Fru talman! Ja, jag vill vara med och förändra men - jag är övertygad
            om det - inte ett endaste dugg i den riktning som Göran Lindblad
            skulle vilja att det tog sig. Det här handlar också om politik,
            värderingar och vilken ideologi man har som utgångspunkt för vad
            det vi kallar projekt faktiskt ska leda till. Det är inte, såsom
            Göran Lindblad upprepar hela tiden, ord, ord och ingenting som
            händer. Det har hänt oerhört mycket när det handlar om hur många
            som har fått makten över sina liv, om det nu inte är sänka skatterna
            som är det enda sättet att få makt över sitt liv. Det är att få
            egen inkomst, eget boende och egen förankring i det svenska samhället.
            Det är inte bara ord,
          </note>
          <note>
            Göran Lindblad. Men de problem som är kvar är många, och vägen
            dit är för min del inte att tro att frihet alltid är sänkta skatter.
          </note>
          <note type="speaker">
            Anf. 70 ANA MARIA NARTI (fp) replik:
          </note>
          <note>
            Fru talman! Jag skulle vilja börja med att be om ursäkt för att
            jag var frånvarande från början av den här debatten, som för mig
            och för mitt parti är så viktig. Den rumänske utrikesministern
            var på kort besök. Jag lever fortfarande i två världar, och det
            var väldigt värdefullt att kunna vara med.
          </note>
          <note>
            Jag vill gärna ställa en fråga som har att göra med de hinder
            som existerar för integration. Min fråga är:
          </note>
          <note>
            Betonar vi inte för starkt mentalitetshindren när vi diskuterar
            detta? Glömmer vi inte bort strukturhindren? Ett strukturhinder
            har att göra med den enorma centraliseringen av väldigt många
            funktioner i samhället. Det är därför som vi har så många projekt
            där arbetsförmedlingen eller kommunen försöker lösa invandrarnas
            problem och stänger vägen för invandrarnas initiativ och förslag.
            Det är det jag skulle vilja ha kommenterat.
          </note>
          <note type="speaker">
            Anf. 71 Statsrådet MONA SAHLIN (s) replik:
          </note>
          <note>
            Fru talman! Jag vill hålla med om den beskrivning som Ana Maria
            Narti gjorde. Det är definitivt det vi kan kalla strukturella
            hinder som är de största hindren. Till de strukturella hindren
            kan man möjligen också skriva mentaliteten och synsättet inom
            myndighetsvärlden, inom arbetsmarknaden, inom näringslivets företrädare
            då de ser dem vi kallar invandrare som en grupp som är svag, utsatt
            och som behöver hjälp ovanifrån. Den mentaliteten har blivit ett
            strukturellt hinder som har gått igenom väldigt långt i det svenska
            samhället. Det är där jag tror att den stora förändringen av det
            vi kallar projektsynen måste komma, men inte gå så långt att man
            lyfter bort projekten som en del i integrationsarbetet. Däremot
            behöver innehållet i dem förändras.
          </note>
          <note type="speaker">
            Anf. 72 ANA MARIA NARTI (fp) replik:
          </note>
          <note>
            Fru talman! En annan fråga är frågan om utövande av tjänster.
            Det finns en del tjänster som människor med andra kulturer mycket
            väl skulle kunna erbjuda det svenska samhället, och det är kunskapstjänster,
            tjänster om språk, kultur, social vardag. I
          </note>
          <note>
            alla fall i den invandrargrupp som jag oftast arbetar med har
            vi bittra erfarenheter från det området när vi har försökt sälja
            sådana tjänster. T.ex. har vi försökt att från invandrarns synvinkel
            presentera den nya lagen mot etnisk diskriminering i arbetslivet.
            Vi skickade 40-50 brev till alla förvaltningar och bolag i
          </note>
          <note>
            Stockholmstrakten. Vi fick ett svar. Man vill inte köpa tjänster
            av invandrarna, utan då anställer man väl kända svenska konsulter
            som talar vackert om integration.
          </note>
          <note type="speaker">
            Anf. 73 Statsrådet MONA SAHLIN (s) replik:
          </note>
          <note>
            Fru talman! Först vill jag hålla med om beskrivningen. Den typ
            av tjänster som Ana Maria Narti tar upp hör till dem som både
            ökar i dag och som absolut har framtiden på sig som en ännu större
            del av arbetsmarknaden än vad de är i dag. Men jag har fört diskussioner
            med frågeställaren just om synsättet att man ofta hellre avstår
            från att anställa än köper en tjänst när det handlar om invandrargruppers
            eget kunnande. Jag är verkligen med och försöker föra diskussioner
            med både kommuner och landsting om att man måste skaffa sig ett
            annat betraktelsesätt när det gäller den kompetens som frågeställaren
            beskriver. I den mån jag kan medverka ännu mer ska jag göra det.
          </note>
          <note type="speaker">
            Anf. 74 MAGDA AYOUB (kd) replik:
          </note>
          <note>
            Fru talman! Jag tackar Mona Sahlin för inbjudan att bilda ett
            nätverk om kvinnors problem och situation. Det skulle jag vilja
            se framöver att vi många kvinnor från olika partier kunde enas
            om.
          </note>
          <note>
            Min fråga till statsrådet Mona Sahlin hämtar jag från en arbetsmarknadsutredning
            som har gjorts om personer som kommer från utomnordiska länder.
            Där står det bl.a. att de utomnordiskt födda som är anmälda vid
            arbetsförmedlingen i högre grad är koncentrerade till åldrarna
            25-44 år är svenska medborgare.
          </note>
          <note>
            Därmed har man inte många som är anmälda vid arbetsförmedlingen
            som är över 55 år. Det förskräcker mig lite grann när jag ser
            dessa siffror. Gör man inte något åt dem som är 55-plus?
          </note>
          <note type="speaker">
            Anf. 75 Statsrådet MONA SAHLIN (s) replik:
          </note>
          <note>
            Fru talman! Nu har jag inte klart för mig i vilken rapport och
            i vilket sammanhang de här siffrorna finns, men jag tar gärna
            del av det efter debatten. Men allmänt sett kan jag bara hålla
            med Magda Ayoub att äldre arbetssökande har svåra problem i dag,
            trots att man har en så stor erfarenhet och kunnande och har väldigt
            mycket att bidra med på arbetsmarknaden.
          </note>
          <note>
            Det här hör till de områden där Sveriges arbetsgivare också måste
            skaffa sig en annan syn. Vi får ingen annan befolkning än den
            vi har i dag. Där finns många äldre som vill jobba längre av sina
            liv men inte får tillfälle till det. Det kan vi säkert återkomma
            till i många sammanhang. Det berör verkligen invandrargrupperna
            också.
          </note>
          <note type="speaker">
            Anf. 76 MAGDA AYOUB (kd) replik:
          </note>
          <note>
            Fru talman! Det är väldigt många som kommer hit i den åldern
            och har arbetserfarenheten bakom sig. De har fått sin utbildning
            och har sedan jobbat väldigt länge i sina hemländer. Det ska man
            ta till vara. Jag vet att många kommuner har gjort det tidigare,
            men det gör man inte i dag, och det är beklagligt.
          </note>
          <note>
            En annan fråga som jag vill ställa till statsrådet
          </note>
          <note>
            Mona Sahlin gäller de personer som kommer på anknytning till
            Sverige. De hamnar lite utanför det man får kalla för systemet,
            man har inte börjat med svenskundervisning på en gång. Bidraget
            till kommunerna är riktat till asylsökande som har fått uppehållstillstånd
            och stannar i kommunen, inte för dem som kommer hit på grund av
            anknytning. Det är ett väldigt stort bekymmer. De kan få vänta
            upp till sex månader eller ett år tills de får komma in. Gör man
            något på det området?
          </note>
          <note type="speaker">
            Anf. 77 MONA SAHLIN (s) replik:
          </note>
          <note>
            Fru talman! Vi ska nu se över hela systemet för mottagande av
            flyktingar och asylsökande. I det sammanhanget ska jag väcka den
            fråga om Magda
          </note>
          <note>
            Ayoub tog upp om anknytningsgrupperna. Jag kan inte i dag svara
            på hur det ser ut, men jag lyssnar och tar till mig beskrivningen.
          </note>
          <note type="speaker">
            Anf. 78 GÖRAN HÄGGLUND (kd) replik:
          </note>
          <note>
            Fru talman! Jag tänkte uppehålla mig kort vid två olika frågor.
          </note>
          <note>
            Den ena handlar om sysselsättningsläget över huvud taget i landet.
            Vi har tidigare under debatten diskuterat att vi har ungefär 300
            000 personer färre sysselsatta i dag än för tio år sedan. Vad
            vill statsrådet göra åt detta?
          </note>
          <note>
            Den andra frågan handlar om regelförenklingar, som ju är en fråga
            som jag känner mig lite generad av att ta upp och som jag antar
            att statsrådet tycker att vi har talat ganska mycket om genom
            åren. Det är ju viktigt med regelförenklingar för alla mindre
            företagare naturligtvis. Men det är ju inte mindre viktigt, utan
            snarare betydligt viktigare för de människor som inte har svenskan
            som modersmål. Många upplever reglerna som ett väldigt stort hinder
            i deras företagande. Hur många punkter kan i dag sägas vara avbetade,
            och när är listan av förslag från Småföretagardelegationen fullständigt
            avklarad?
          </note>
          <note type="speaker">
            Anf. 79 Statsrådet MONA SAHLIN (s) replik:
          </note>
          <note>
            Fru talman! Jag har många gånger här i dag hört det upprepas
            att vi i dag har 300 000 färre i jobb än för tio år sedan. Nu
            ska jag inte uppta debatten med att fundera över hur det kommer
            sig. När försvann dessa jobb? Har det något att göra med den politik
            som bedrevs av olika regeringar under 90-talet? Och varför har
            vi kommit så långt i dag? Vi ska lära av misstagen, och det hoppas
            jag gäller såväl borgerliga politiker som socialdemokrater.
          </note>
          <note>
            Vad ska man göra i dag? Den frågan är svår att besvara på 32
            sekunder. Men det som jag känner mig mest attraherad av är hur
            man får fram en ännu starkare entreprenörskänsla, både att det
            är fint och spännande att starta eget och, som Göran Hägglund
            och jag har pratat om många gånger, att det ska vara enkelt, begripligt
            och förenligt med att man får klara sig, tjäna pengar, också på
            eget företagande. Till detta skulle jag vilja lägga forskningen,
            den tekniska utvecklingen och att öppna de marknader som fortfarande
            är stängda, så att vi fullt ut kan vara med och konkurrera på
            Europas inre marknad.
          </note>
          <note>
            Jag kan inte svara på hur många punkter som är avprickade. Men
            vid den senaste genomgången som vi hade var det ungefär 80-85
            % av Småföretagardelegationens förslag som var genomförda eller
            är på väg fram till konkretion. Men det arbetet är ju inte färdigt
            i och med det, utan det dyker ständigt upp nya saker som vi måste
            förändra när det gäller synen på egenföretagande.
          </note>
          <note type="speaker">
            Anf. 80 GÖRAN HÄGGLUND (kd) replik:
          </note>
          <note>
            Fru talman! Jag ska inte ta upp någon längre tid till att försvara
            vad som hände i början av 90-talet efter ett långvarigt socialdemokratiskt
            maktinnehav under åren 1982-1991 och vad det ledde till.
          </note>
          <note>
            När det gäller frågorna om Småföretagardelegationens punkter
            är, om jag uppfattade saken rätt, ungefär en tredjedel av punkterna
            avklarade på ett eller annat sätt och ytterligare en del av dem
            är påbörjade.
          </note>
          <note>
            Och skam vore det ju annars, förstås. Jag tror som sagt att det
            här spelar en oerhört stor roll för många företagare, inte minst
            för dem som inte har svenskan som modersmål, vilka upplever krånglet
            som ett mycket besvärande hinder i det arbete som de har att utföra.
          </note>
          <note>
            Jag hoppas att statsrådet är beredd att utifrån sin position
            bidra till det arbete som är nödvändigt för att genomföra alla
            de punkter som finns på Småföretagardelegationens lista över sådant
            som bör åtgärdas.
          </note>
          <note type="speaker">
            Anf. 81 Statsrådet MONA SAHLIN (s) replik:
          </note>
          <note>
            Fru talman! Svar ja.
          </note>
          <note type="speaker">
            Anf. 82 HANS ANDERSSON (v) replik:
          </note>
          <note>
            Fru talman! Först vill jag säga att jag instämmer i det grundläggande
            perspektivet i allt det som Mona
          </note>
          <note>
            Sahlin har sagt kring integrationsfrågor.
          </note>
          <note>
            Jag har några frågor.
          </note>
          <note>
            För det första: Är det tänkbart att det i den plan som kommer
            finns med kvantitativa mål för statliga arbetsgivare i första
            hand, men kanske också rekommendationer till andra arbetsgivare,
            för att öka andelen med invandrarbakgrund?
          </note>
          <note>
            För det andra: Är det möjligt att det där kommer, inom ramen
            för kriterier i samband med offentlig upphandling, något som skulle
            stimulera en ökad mångfald hos företagen i privat sektor?
          </note>
          <note>
            För det tredje: Är det någonting som föranleder att man förändrar
            relationen mellan politikområdena arbetsmarknadspolitik och integrationspolitik
            eller mellan myndighetssfären, AMS och Integrationsverket? Jag
            tycker att det är mycket som talar för att det finns en del att
            göra där.
          </note>
          <note type="speaker">
            Anf. 83 Statsrådet MONA SAHLIN (s) replik:
          </note>
          <note>
            Fru talman! Jag vet också att Hans Andersson och jag har samma
            grundsyn när det gäller många av integrationsfrågorna. Men om
            frågeställningen om kvantitativa mål handlar om att sätta upp
            procentmål för det som Hans Andersson nu kallar människor med
            invandrarbakgrund, tror jag inte ett dugg på det. Jag tror att
            det t.o.m. vore farligt att tvinga människor att definiera sig
            som en första eller andra generationens invandrare.
          </note>
          <note>
            Det är snarare så att man måste hitta ett sätt att beskriva vad
            mångfald på en arbetsplats faktiskt innebär och att också ha möjlighet
            att via lagstiftningen positivt särbehandla grupper som man vill
            få in snabbare på arbetsplatser, på samma sätt som vi har jobbat
            med kvinnor och män under många år. Men att sätta upp kvantitativa
            mål tror jag motarbetar sitt eget syfte.
          </note>
          <note>
            Frågeställningen om offentlig upphandling och dess roll i integrationsarbetet
            - ja, den kommer att finnas med. Det är ett ämnesområde som jag
            tror att man kan utveckla väldigt mycket.
          </note>
          <note>
            Frågan om Integrationsverkets och AMS förhållande tror jag att
            vi får återkomma till, så att jag får höra mer om vad som ligger
            bakom frågan.
          </note>
          <note type="speaker">
            Anf. 84 HANS ANDERSSON (v) replik:
          </note>
          <note>
            Fru talman! Låt mig säga att jag delar rädslan för att kategorisera
            människor, undersöka deras bakgrund och klassificera dem. Det
            är därför som jag har varit väldigt rädd för kvotering. Men min
            tanke var att man skulle ha en ambition att på frivillig basis
            ha en högre grad av mångfald. Tanken är ju väldigt rimlig, därför
            att det finns så starka resurser och så många förmågor att få
            in för ett exportföretag men också för en försäkringskassa eller
            en arbetsförmedling som i sin kundkrets har en allt större del
            av människor som har en annan bakgrund än den gammalt svenska.
          </note>
          <note>
            Det var några frågor som jag inte hann med att ställa.
          </note>
          <note>
            Jag ser med förfäran på arbetslösheten och sysselsättningen bland
            utomnordiska invandrare. Särskilt dåligt är det för högutbildade,
            för dem som är över 40
          </note>
          <note>
            år och i synnerhet alldeles särskilt dåligt är det för kvinnor.
            Där måste det till mycket bestämda politiska åtgärder.
          </note>
          <note type="speaker">
            Anf. 85 Statsrådet MONA SAHLIN (s) replik:
          </note>
          <note>
            Fru talman! Vi kan säkert återkomma till diskussionen om hur
            man definierar mångfald på en arbetsplats utan att tvinga människor
            att definiera sig på ett sätt som de kanske inte alls själva känner
            sig hemma med. Om en person är född i Sverige och har en svensk
            mor och en utländsk far måste det vara upp till den personen att
            beskriva sin egen etniska identitet.
          </note>
          <note>
            Det är en rättighet som vi alla måste ha.
          </note>
          <note>
            När det gäller beskrivningen av vilka grupper det är som faktiskt
            har fått det svårare de senaste år vill jag säga att detta var
            anledningen till att jag uppehöll mig vid olika typer av insatser
            som vi kan göra när det gäller invandrargrupper med utländsk utbildning,
            därför att den är en färskvara. Om de stängs ute länge från arbetsmarknaden,
            tappar ju den utbildning de har i värde för varje dag som går.
            Så jag tror att en strategiskt viktig del är att koncentrera sig
            på valideringen av utländsk utbildning och på påbyggnadskurser
            för människor med utländsk utbildning, och det måste gå fort.
          </note>
          <note type="speaker">
            Anf. 86 MAGDA AYOUB (kd):
          </note>
          <note>
            Fru talman! Vi kristdemokrater är glada för att integrationsfrågorna
            har hamnat hos Näringsdepartementet.
          </note>
          <note>
            Det är svårt för människor som invandrat från andra länder att
            bli accepterade och delaktiga i det svenska samhället. Den enda
            möjligheten till en verklig delaktighet är att behövas, att ha
            ett jobb, att kunna ta ansvar för sina barn och för sin försörjning
            och att delta i samhällsdebatten.
          </note>
          <note>
            Nyckeln till integration är det svenska språket, och framför
            allt att ha ett arbete. I dag är det många med utländsk bakgrund
            som saknar kontakter med arbetsmarknaden. Det finns hinder på
            vägen för att nå ett jobb. För det första är det det svenska språket,
            och för det andra är det arbetserfarenheten av den svenska arbetsmarknaden.
          </note>
          <note>
            Fru talman! För att kunna undanröja hindren krävs stora insatser
            på utbildning när det gäller sfi, dvs.
          </note>
          <note>
            svenska för invandrare. Man måste anpassa utbildningen efter
            individen. I dag saknar vi språkutbildning på universiteten och
            högskolorna. Det går inte att sätta personer som har en akademisk
            utbildning bakom sig och personer som är analfabeter i samma grupp.
            Med all respekt för allas kunnande så måste vi ha en effektiv
            utbildning för att kunna nå det bästa och snabbaste resultatet.
            I dag är reglerna krångliga för dem som inte kan uppnå sfi-nivå.
            På de flesta arbetsförmedlingar vägrar man att låta en person
            som inte har uppnått sfi-nivå att vara arbetssökande och ställa
            sig till arbetsmarknadens förfogande.
          </note>
          <note>
            Jag tycker att det är skandal. Jag förnekar inte att de som vill
            vidare till en högre utbildning måste ha ett intyg som visar deras
            kunskap i det svenska språket.
          </note>
          <note>
            Därmed är det inte sagt att man ska sänka nivån på sfi
          </note>
          <note>
            - men låt de personer som är beredda att ta ett arbete göra det!
          </note>
          <note>
            Fru talman! Ett annat problem är att få praktikplatser. Man måste
            skaffa sig erfarenhet och arbetsmetoder inom olika yrken. Det
            gör man bäst under en praktikperiod som kan kombineras med studier.
            Det finns redan goda exempel i olika kommuner. Vi behöver en attitydförändring
            bland arbetsgivare.
          </note>
          <note>
            Ett annat problem vi möter är kvinnornas situation på arbetsmarknaden.
            Många saknar totalt förankring i arbete, och dessvärre också i
            det svenska språket.
          </note>
          <note>
            Kvinnornas situation måste lyftas fram och uppmärksammas på olika
            sätt. Lika viktigt är att vi får ungdomar med utländsk bakgrund
            att känna sig som en del av samhället och delaktiga i det. Vi
            måste bygga vårt samhälle med respekt för och tolerans mot allas
            olikheter.
          </note>
          <note>
            Fru talman! Målen för integrationspolitiken är lika rättigheter,
            skyldigheter och möjligheter. Det sistnämnda stämmer inte med
            verkligheten. Vi kan inte blunda för att alla inte har samma möjligheter.
            Personer som är födda i ett annat land har inte de möjligheter
            som personer som är födda här har. Det jag önskar är att mina
            barn och andra barn med föräldrar som är födda i ett annat land
            verkligen får samma möjligheter. Tyvärr kan vi se i skolorna i
            dag att vuxen personal drar alla över en kam. Det är beklagligt
            att hudfärgen ska ha en så avgörande och stor betydelse när människor
            ska mötas.
          </note>
          <note>
            Fru talman! I dag går många arbetslösa fast det är högkonjunktur
            i Sverige. I dag är det brist på arbetskraft inom många yrken,
            framför allt inom vården.
          </note>
          <note>
            För mig är det en svår ekvation att förstå. Samtidigt vill man
            importera arbetskraft från andra länder.
          </note>
          <note>
            Vi måste först inventera det som vi har. På de senaste tio åren
            har antalet flyktingar ökat här i Sverige.
          </note>
          <note>
            Många som har kommit hit har med sig sina utbildningar och sitt
            yrkeskunnande. Vi måste tillvarata deras kompetens. Många som
            jag har träffat berättar hur svårt det är att komma in på arbetsmarknaden.
          </note>
          <note>
            Senast häromdagen träffade jag en läkare som har varit i snart
            18 år i Sverige. Han berättade hur svårt det är att finna den
            rätta platsen någonstans. Under en period skickade han ca 2 000
            ansökningar innan han fick något svar. Det finns även ingenjörer
            som berättar liknande historier. Listan kan bli lång om jag ska
            dra allas berättelser om och besvikelser över det bemötandet på
            arbetsmarknaden. Ännu större blir besvikelsen när de får höra
            att man ska ta hit personer utifrån och inte inifrån. Jag har
            personligen en känsla av att man underskattar flyktingar som har
            sökt skydd i Sverige. Man tror att dessa människor ska man bara
            tycka synd om.
          </note>
          <note>
            Fru talman! Jag försäkrar att de flesta som har kommit hit har
            en styrka i sig som övervinner allt annat. Det enda de tänker
            på är att ge något tillbaka till det samhälle som har tagit emot
            dem. De vill göra sin insats såsom alla andra i samhället.
          </note>
          <note>
            Slutsatsen är att det krävs olika åtgärder för att ge alla likvärdiga
            förutsättningar på arbetsmarknaden.
          </note>
          <note>
            Nummer ett är satsningen på individanpassad utbildning.
          </note>
          <note>
            Nummer två är bättre studievillkor.
          </note>
          <note>
            Nummer tre är arbetsförmedlarnas roll när det gäller att skaffa
            fram jobb.
          </note>
          <note>
            Nummer fyra är arbetsförmedlingens och arbetsgivarens centrala
            roll för att påverka attityder.
          </note>
          <note>
            Nummer fem är att olika aktörer på arbetsmarknaden måste samarbeta.
          </note>
          <note>
            Nummer sex är kombinationen mellan utbildning och arbete.
          </note>
          <note>
            Nummer sju är validering.
          </note>
          <note>
            Tack för ordet!
          </note>
          <note type="speaker">
            Anf. 87 ANA MARIA NARTI (fp):
          </note>
          <note>
            Fru talman! I november 2000 kom en stor rapport från Institutet
            för utvärdering av arbetsmarknadspolitik, IFAU. Välkända forskare
            - Lars Calmfors, Anders Forslund och Maria Hemström - var författare.
          </note>
          <note>
            Rapporten tog upp en stor del av alla undersökningar om arbetsmarknadspolitikens
            effekter.
          </note>
          <note>
            Slutsatserna var mycket dystra. Det mesta av Sveriges traditionella
            och nutida arbetsmarknadspolitik dömdes ut. Denna undersökning
            - antagligen den mest omfattande på området - visade att matchningseffektiviteten
            inte påverkas positivt av AMS åtgärder.
          </note>
          <note>
            Politikens effekter på utbudet av arbetskraft går över huvud
            taget inte att utläsa ur den kända statistiken.
          </note>
          <note>
            Det finns för lite forskning på området. Regeringen fattar alltså
            beslut, men regeringen vet inte vad dessa beslut leder till.
          </note>
          <note>
            Den allra mest allvarliga av slutsatserna i rapporten är att
            summan av direkta och indirekta undanträngningseffekter är betydande.
            Det förefaller alltså osannolikt att AMS-åtgärder bidrar till
            en högre reguljär sysselsättning även om de bidrar till lägre
            öppen arbetslöshet.
          </note>
          <note>
            När rapporten lades fram bekräftade författarna flera gånger
            i intervjuer och diskussioner denna syn på arbetsmarknadspolitikens
            kontraproduktiva effekter. Sedan tystnade debatten. Frågan försvann
            från dagordningen.
          </note>
          <note>
            Nu hör vi att Socialdemokraterna och stödpartierna har knäckt
            arbetslösheten. Och mer än så: Ökad sysselsättning utgör ett av
            målen för Sveriges arbete som ordförande i Europaunionen. Arma
            Europa!
          </note>
          <note>
            Arma union! Ska man verkligen exportera en arbetsmarknadspolitik
            vars effekter i bästa fall är omöjliga att fånga i riktigt mätbara
            mått och i värsta är direkt negativa? Kom ihåg att den öppna arbetslösheten
            som vi talar så mycket om inte säger någonting om antalet människor
            som står utanför det aktiva arbetslivet!
          </note>
          <note>
            För invandrarbefolkningen är frågan om en levande arbetsmarknad
            avgörande. Det finns ingen integration så länge en stor massa
            människor födda utomlands eller i Sverige med föräldrar födda
            utomlands står utanför det aktiva arbetslivet. När vi diskuterar
            de här sakerna brukar vi säga: Vad gör vi för de nyanlända? Jag
            skulle gärna vända på frågan och fråga:
          </note>
          <note>
            Vad gör man tillsammans med dem som har funnits här i 7, 10 eller
            12 år och aldrig har jobbat en enda vanlig arbetsdag? Just de
            här människorna, massan av människor som kanske inte alls finns
            registrerade hos arbetsförmedlingarna men som finns här och vars
            vardag är oerhört plågad av utanförskap, råkar värre ut i dag.
            Jag återkommer till detta senare.
          </note>
          <note>
            Vad jag vill säga är att vi under decennier har försökt lösa
            problem av denna sort med samma sorts politik. Den offentliga
            sektorn ska gå in och lösa problemen. Detta har inte lyckats.
            Det borde vi tänka på. Det var därför jag frågade integrationsministern
            hur hon ser på de strukturella hinder vi har att göra med.
          </note>
          <note>
            Vilka förslag vill vi socialliberaler lägga fram? Vi vill först
            och främst att människorna själva ska få möjlighet att ta makt
            över sina liv. Varför är det så svårt att tänka sig aktivitetscentrum
            där de arbetslösa själva försöker lösa sina problem utan tusen
            tanter och farbröder som ska leda och bestämma åt dem?
          </note>
          <note>
            Hur länge ska de långvarigt arbetslösa i allmänhet och de arbetslösa
            invandrarna i synnerhet tvingas in i rollen av passiva objekt
            för arbetsmarknadsåtgärder?
          </note>
          <note>
            I den grupp invandrare som jag arbetar med har vi kontakter med
            tunisierna i Frankrike. De leder ett helt nätverk av aktivitetscentrum
            som fungerar utmärkt och som hjälper väldigt många, t.ex. ungdomar
            från den egna befolkningen, att få mycket bra kontakter med den
            franska vardagen. Vi har kontakter med det turkiska institutet
            i Essen där 30 mycket välavlönande turkar vardagligen arbetar
            med den egna befolkningens problem. Varför är någonting sådant
            omöjligt att tänka sig i Sverige? Varför finns det aldrig pengar
            för sådana initiativ i Sverige?
          </note>
          <note>
            Jag tittade på vad Integrationsverket har till sitt förfogande
            att dela ut till invandrarinitiativ. Det är 20
          </note>
          <note>
            miljoner om året. Det är fickpengar om man jämför med storstadssatsningen,
            Blommanpengarna och de
          </note>
          <note>
            70 miljarder som går till AMS-systemet. Hur kan det komma sig
            att vi diskuterar diskriminering i en sådan situation när budgeten
            i sig är bevis på systematisk strukturell diskriminering?
          </note>
          <note>
            En annan mycket bra sak som vi skulle kunna göra för att komma
            närmare en praktiskt och konkret lösning är att vända på investeringstänkandet
            i Sverige. Över 70 miljarder går till den politik som forskarna
            inte kan utvärdera eller som de dömer ut i väldigt många avseenden.
            Jag förstår det inte. Det är mycket bättre att investera i forskning.
            Det är mycket bättre att investera i t.ex. kultur. Jag ska upprepa
            vad jag har sagt här många gånger och som jag envist kommer att
            upprepa många gånger: Kulturen svälter i Sverige.
          </note>
          <note>
            Vi behöver riktiga investeringar. En av de här riktiga investeringarna
            skulle kunna vara en stadig ekonomisk grund som skapar möjligheter
            för invandrarna att själva ta makten över sina liv.
          </note>
          <note type="speaker">
            Anf. 88 HANS ANDERSSON (v) replik:
          </note>
          <note>
            Fru talman! Arbetsmarknadspolitik är besvärlig och svår att utvärdera.
            Jag tillhör dem som varit mycket kritiska till inriktningen av
            den under 90-talet, och särskilt delar av 90-talet.
          </note>
          <note>
            Ana Maria Narti gör en fullständigt felaktig beskrivning av forskarrapporterna.
            De är framför allt framtagna av Forslund. Sedan har Calmfors varit
            med och gjort en sammanfattning. Huvudslutsatsen är att det beror
            på när vi tittar, i vilket konjunkturläge, vilka som sysselsatts
            i åtgärder och hur lång tid man har varit arbetslös. Det är snarast
            så att arbetskraften tycks ha förstärkts genom programmen. Sysselsättningen
            på lång sikt tycks ha förstärkts genom programmen. Framför allt
            ligger fattigdomen och långtidsarbetslösheten på en nivå som ligger
            långt under den i övriga Europa.
          </note>
          <note>
            Alternativen är någonting som man diskuterar.
          </note>
          <note>
            Vad skulle man gjort i stället? Det är den stora frågan. Man
            kan inte bara skåpa ut det man gjorde under massarbetslösheten
            utan att ha någonting att säga om vad man skulle ha gjort i stället.
          </note>
          <note type="speaker">
            Anf. 89 ANA MARIA NARTI (fp) replik:
          </note>
          <note>
            Fru talman! Det är klart och tydligt att vi har läst två olika
            texter fast det gäller samma rapport. Det är också klart att jag
            läser med mycket speciella glasögon, nämligen de glasögon som
            de här permanent arbetslösa människorna har gett mig. Jag har
            inte sett någon förbättring för dem. Däremot hörde jag från distriktsläkare
            som är mycket engagerade i vardagen i arbetet med integration
            att man i dag på vissa försäkringskassor vägrar betala rehabilitering
            för arbetslösa.
          </note>
          <note>
            Nu ska länsarbetsnämnden stå för rehabiliteringsprogram för arbetslösa.
            Jag undrar hur detta kommer att lösas. Jag tror inte på en förbättring.
            Jag ser hur människorna känner sig ännu mer trängda och får det
            svårare och svårare för varje dag.
          </note>
          <note type="speaker">
            Anf. 90 HANS ANDERSSON (v) replik:
          </note>
          <note>
            Fru talman! Låt mig bara läsa upp en sak. Så här skriver forskarna:
            Kostnaderna för arbetsmarknadsprogrammen måste emellertid jämföras
            med programmens potentiella intäkter. Det faktum att våra resultat
            antyder att programmen kan ha ökat arbetskraftsdeltagandet kan
            tala för att programmen faktiskt motverkat marginalisering och
            utslagning från arbetsmarknaden.
          </note>
          <note>
            Men man vill forska mer.
          </note>
          <note>
            Detta att man tränger undan jobb innebär ofta att man tränger
            undan betydligt starkare personer på arbetsmarknaden än dem som
            trängs in, vilket ju faktiskt är syftet när man gör särskilda
            program för dem som har särskilt svårt att komma in på arbetsmarknaden.
          </note>
          <note>
            När det gäller budgeten är det faktiskt så att t.ex.
          </note>
          <note>
            utomnordiska medborgare har en väsentligt större andel i arbetsmarknadspolitiska
            program än vad deras andel är i arbetslösheten. Jag håller med
            om att detta är ett jätteproblem, men Ana Maria Narti måste hålla
            sig till sanningen och inte göra så oerhört kraftfulla uttalanden
            som inte stämmer med verkligheten. Då motverkar hon sitt eget
            goda syfte.
          </note>
          <note type="speaker">
            Anf. 91 ANA MARIA NARTI (fp) replik:
          </note>
          <note>
            Fru talman! Min sanning sammanfaller klart och tydligt inte med
            Vänsterpartiets sanning. Det skulle vara mycket konstigt om vi
            hade samma syn på saker.
          </note>
          <note>
            Jag fortsätter att fråga: Är det naturligt, är det rationellt
            att Sverige satsar tio gånger mer på AMS-
          </note>
          <note>
            systemet än vad man satsar på kultur, fritid och religion tillsammans?
            Är det rationellt och logiskt att satsa mer än dubbelt så mycket
            pengar på AMS-
          </note>
          <note>
            systemet än på hela den högre utbildningen och forskningen i
            Sverige? Jag tycker inte det.
          </note>
          <note>
            Tack så mycket.
          </note>
          <note type="speaker">
            Anf. 92 EVA ARVIDSSON (s):
          </note>
          <note>
            Fru talman! S-kvinnors integrations- och mångfaldsprogram är
            nu ute på remiss. Jag ska under mitt korta anförande endast beröra
            några av de ämnesområden som s-kvinnor tar upp i programmet.
          </note>
          <note>
            Fru talman! I dag är Sverige ett mångkulturellt land. Från att
            tidigare ha varit ett relativt homogent samhälle har vi berikats
            med människor med nya kunskaper, erfarenheter och idéer.
          </note>
          <note>
            Det handlar om en mångfald av språk, religioner och kulturer
            som sakta vävs in och berikar vårt samhälle. Sverige förändras,
            och långsamt formas något nytt.
          </note>
          <note>
            Integration är en av våra allra viktigaste framtidsfrågor som
            berör oss alla. Garantin för demokratins säkerställande är att
            människor känner delaktighet och solidaritet med varandra. Att
            vilja men inte få vara med skapar utanförskap och vanmakt.
          </note>
          <note>
            S-kvinnors integrationsprogram utgår från alla människors lika
            rätt och värde och tar fasta på det som förenar i stället för
            det som skiljer oss åt.
          </note>
          <note>
            Integration betyder inte att vi ska integrera invandrarna i det
            svenska samhället, utan det handlar om hur vi tillsammans integreras
            i vårt mångkulturella samhälle.
          </note>
          <note>
            Från att på 70-talet ha haft en invandringspolitik med assimilation
            som förtecken, dvs. att människor med invandrarbakgrund så fort
            som möjligt ska överge sin egen kultur för den svenska, talar
            vi nu om integration som en ömsesidig process. Vi talar om mångfald
            som något positivt och nödvändigt för att vårt samhälle ska utvecklas
            och därmed stärka demokratin.
          </note>
          <note>
            Jag citerar Silan Aslan ur Uppsala invandrarnämnds häfte:
          </note>
          <note>
            "Att vara invandrare i en stor värld är lite dumt.
          </note>
          <note>
            Vi invandrare i Sverige har två vägar att välja.
          </note>
          <note>
            Antingen väljer vi den första vägen och lever som en invandrare
            eller så väljer vi den andra vägen och lever som en svensk.
          </note>
          <note>
            Jag vill inte ha de två vägarna.
          </note>
          <note>
            Jag vill ha en tredje väg.
          </note>
          <note>
            En väg där jag kan leva som en människa med mina känslor, mina
            tankar och min personlighet.
          </note>
          <note>
            Jag vill kunna säga att jag bara är från världen och vara stolt
            över den.
          </note>
          <note>
            Jag vill leva som jag är och där jag vill.
          </note>
          <note>
            Jag vill inte skämmas för att jag är en människa."
          </note>
          <note>
            För att förstå vikten av ett mångkulturellt samhälle krävs det
            kunskap, förståelse och delaktighet, och för att få det krävs
            det möten och samtal mellan människor.
          </note>
          <note>
            Arbetsplatsen och skolan är de bästa mötesplatserna. Men det
            behövs också andra i bostadsområden, på bibliotek och i kulturhus.
          </note>
          <note>
            Sverige har varit framgångsrikt i jämställdhetsarbetet om vi
            jämför med många andra länder, även om mycket återstår att göra.
          </note>
          <note>
            Undersökningar visar att jämställdhet lönar sig.
          </note>
          <note>
            Effektiviteten och motivationen ökar när alla medarbetares kunskaper
            och erfarenheter oavsett kön tas till vara.
          </note>
          <note>
            Samma sak gäller etnisk mångfald. Kreativiteten och flexibiliteten
            ökar på de arbetsplatser som förstått att ta till vara den resurs
            som mångfald innebär.
          </note>
          <note>
            Språkkunskaper t.ex. är en merit i alla sammanhang, inte bara
            när det gäller att locka kunder till företagen utan också i offentlig
            sektor.
          </note>
          <note>
            Därför är det viktigt att de språkkunskaper som de med invandrarbakgrund
            har värderas utifrån både ett mänskligt och ett samhälleligt perspektiv.
          </note>
          <note>
            Att veta att det egna modersmålet har ett värde när du söker
            arbete eller studerar i det nya landet stärker självkänslan och
            underlättar inlärningen av det svenska språket.
          </note>
          <note>
            Varför räknas bara godkänt i engelska som andra språk vid intagning
            till gymnasieskolans nationella program? Det måste väl vara lika
            mycket värt att tala t.ex. ryska eller franska?
          </note>
          <note>
            Engelskan är nödvändig för fortsatta studier. Jag vill inte ta
            bort den. Men jag tycker att det ska vara en större flexibilitet
            i utbildningssystemet.
          </note>
          <note>
            Svenskundervisningen, sfi, måste beröra eleverna, och de måste
            känna att det nya språket bygger på deras tidigare kunskaper och
            erfarenheter. Det behövs mer otraditionella lärprocesser och större
            kunskap om hur eleverna ser på sitt lärande för att kunna ge rätt
            undervisning. Det gäller både vuxna och barn.
          </note>
          <note>
            För att kunna tillgodogöra sig sfi-undervisningen på bästa sätt
            bör dagen delas upp i en teoridel och en praktikdel. Denna modell
            gör också att de vuxna eleverna får en möjlighet att komma ut
            i arbetslivet.
          </note>
          <note>
            Den kompetens och utbildning som de har med sig från sina respektive
            hemländer måste tas till vara på ett mycket bättre sätt. Ibland
            behövs det endast en komplettering av deras utbildning - som ofta
            är högre än genomsnittet, precis som statsrådet Mona Sahlin sade
            - för att de ska kunna få ett lämpligt arbete.
          </note>
          <note>
            Det här är synpunkter som många med invandrarbakgrund har framfört
            till mig.
          </note>
          <note>
            För en lyckad integration krävs det generella åtgärder för att
            komma till rätta med strukturella problem, men det behövs också
            lokalt anpassade lösningar. Det är skillnad på möjligheter och
            hinder i storstad och glesbygd. Det behövs olika lösningar.
          </note>
          <note>
            Ibland kanske det t.o.m. är nödvändigt med positiv särbehandling.
          </note>
          <note>
            Men framför allt krävs det delaktighet av alla berörda på gräsrotsnivå.
            Felet vi ofta gör är att vi gör något för, i stället för tillsammans
            med.
          </note>
          <note>
            Jag har ett bra exempel från min hemkommun
          </note>
          <note>
            Nynäshamn. Det är en riktig liten solskenshistoria där stigmatiseringen
            i medierna av t.ex. ett bostadsområde som ett problemområde ger
            en bild som blir en sanning. Ett bostadsområde i min hemkommun
            var vårt problemområde. Ingen ville bo där. Ingen ville självfallet
            vara ett problem.
          </note>
          <note>
            Sedan kom det ungdomar från England och tittade på bostadsområdet.
            På en internationell konferens presenterade de på en storbildsskärm
            visionen av det goda boendet. Och då var det vårt problemområde
            som visades på storbildsskärmen. Vad som hände då var att alla
            ungdomar i det här bostadsområdet rätade på sig, gick ut och blev
            ambassadörer för sitt bostadsområde. I dag har de hand om fotbollsplanen.
            De har cafeteria, de har läxläsning och de har olika grupper för
            unga tjejer och även för äldre kvinnor.
          </note>
          <note>
            Så har det blivit med det eftersom man vände på hela problemet.
            Man gjorde det inte till ett problem utan till en möjlighet. I
            dag träffas man. Man har ett youth council. Man vill hjälpa ungdomar
            från Bosnien och från Kosovo. Man har egna projekt på gång.
          </note>
          <note>
            Fru talman! Avslutningsvis vill jag säga att kulturen är ett
            smörjmedel i integrationsarbetet. Kulturen har ett egenvärde.
            Kultur förenar och främjar integration. Den ger glädje, insikt
            och möjlighet till ett rikare liv. Kulturen är en dynamisk kraft
            för hela samhällsutvecklingen. Den frigör människors tankar och
            skapar förmåga.
          </note>
          <note>
            Med konsten och kulturen skapas mötesplatser och samtidigt verktyg
            för att möta både sina egna och andras erfarenheter.
          </note>
          <note>
            Genom dessa möten blir människor nyfikna och öppna för det som
            är nytt och kan genom kunskapen och insikten förstå och uppskatta
            värdet av det mångkulturella samhället.
          </note>
          <note>
            Mycket bra saker har hänt. Det har vi också hört här. Men integrationsarbetet
            måste gå snabbare. Vi måste gå från ord till handling på alla
            nivåer. För det behövs det bra och effektiva integrations- och
            mångfaldsplaner i kommuner, landsting, statliga myndigheter och
            företag där vi utgår från ett diskrimineringsperspektiv för att
            förändra det som är viktigast, nämligen förhållningssättet till
            integration och mångfald - inte bara i ord utan också i handling.
          </note>
          <note type="speaker">
            Anf. 93 MAGDA AYOUB (kd) replik:
          </note>
          <note>
            Fru talman! Jag delar mycket av det Eva Arvidsson har sagt. Det
            är mycket bra, det här med mångfald i samhället.
          </note>
          <note>
            En sak som jag inte hann att ta upp med statsrådet tidigare är
            det här med särbehandling. Det är ett extremt fenomen att man
            utifrån den svenska synen ska särbehandla alla som kommer hit.
            De flesta - det försäkrar jag, och jag träffar dem ofta - vill
            inte bli särbehandlade. Det är precis som om det handlade om kvotering.
            Jag har ingen lösning på det. Men jag tycker inte att man ska
            peka ut en grupp och särbehandla dem. Jag skulle vilja få en kommentar
            till det.
          </note>
          <note type="speaker">
            Anf. 94 EVA ARVIDSSON (s) replik:
          </note>
          <note>
            Fru talman! Som jag sade tror jag att de generella åtgärderna
            är de bästa. Jag tycker inte att man ska peka ut vissa, men jag
            är inte främmande för att att man kanske för att nå sitt syfte
            ibland måste ta till positiv särbehandling. Jag kan inte säga
            var och hur det ska ske, men målet att få ett integrerat samhälle
            kräver kanske detta någonstans.
          </note>
          <note type="speaker">
            Anf. 95 MAGDA AYOUB (kd) replik:
          </note>
          <note>
            Fru talman! Jag håller med om att det behövs oerhört många generella
            åtgärder för att få in alla i samhället. Vi fick tidigare en liten
            vink från statsrådet att man ska kvotera invandrare till arbetsmarknaden.
            Det har höjts oerhört många kritiska röster mot detta från invandrarhåll.
            Man tycker inte om det. Ingen vill på något sätt vara utpekad.
          </note>
          <note>
            Jag vidhåller min synpunkt att man inte ska prata om särbehandling.
            Vi ska jobba tillsammans för att hitta metoder för att få med
            alla i stället för att kategorisera. Det kan gälla handikappade
            och andra utsatta personer. Vi ska göra det här tillsammans -
          </note>
          <note>
            annars blir det fråga om "vi och dom".
          </note>
          <note type="speaker">
            Anf. 96 EVA ARVIDSSON (s) replik:
          </note>
          <note>
            Fru talman! Det tycker också jag. Företagen liksom myndigheterna
            inom den offentliga sektorn ska avspegla hur samhället ser ut.
            Jag tror att det t.ex. på en socialförvaltning skulle vara mycket
            berikande och kompetenshöjande att anställa människor med andra
            erfarenheter och en annan kulturell bakgrund, men detta uppfattar
            många som en positiv särbehandling.
          </note>
          <note type="speaker">
            Anf. 97 GÖRAN LINDBLAD (m):
          </note>
          <note>
            Fru talman! Precis som det föregående året och året dessförinnan
            skrev regeringen i budgetpropositionen avseende den budget som
            vi här i kammaren behandlade alldeles före julen att tillståndet
            inom integrationsområdet inte är tillfredsställande i förhållande
            till de mål som riksdagen har beslutat om. Det framgick av texten
            i utskottets betänkande att man avser att fortsätta på den inslagna
            vägen, alltså med mer av den politik som har misslyckats. Det
            sker trots att man skriver att målen för integrationspolitiken
            uppnås endast till begränsad del genom insatser inom politikområdet
            - insatser som sker inom den generella politiken är avgörande.
          </note>
          <note>
            Jag är därför glad för att jag nu har tillfälle att fråga Mona
            Sahlin varför ni inte drar några ordentliga slutsatser av den
            egna analysen. Varför accepterar ni tyst att den nya fattigdomen
            breder ut sig i förorterna med ökande klassklyftor som följd?
            Varför framhärdar ni i en politik som faktiskt låser in människor
            i maktlöshet och i utanförskap? Varför kan ni inte visa en verklig
            solidaritet och låta människorna i utanförskapet faktiskt få riktigt
            makt över sina liv?
          </note>
          <note>
            Kan det vara så att den här bristen på verklig solidaritet ytterst
            faktiskt handlar om makt - om makt hos omhändertagandebyråkratin
            att bestämma åt människor i stället för att låta människor själva
            bestämma, om makt hos politiker och, som jag tidigare sagt, gravt
            medelålders vita manliga projektledare i den här eländesindustrin
            att styra över människors liv, i stället för att människor själva
            har makt att bestämma?
          </note>
          <note>
            Statsrådet och jag förde en interpellationsdebatt i november.
            Då var Mona Sahlin ganska färsk på posten som rikets högsta integrationsansvariga.
            Jag vill nu efter det att Mona Sahlin hunnit sitta in sin stol
            fråga om statsrådet nu skulle vara beredd att skrota denna eländesindustri
            och detta projektmoras. Kan hon tänka sig att avskaffa den del
            av socialpolitiken som låser in människor i beroende och i stället
            medverka till att vi får en utvecklingspolitik som ger verklig
            egenmakt och en mångfaldsekonomi, verklig makt åt de enskilda
            berörda människorna.
          </note>
          <note>
            Fru talman! En mångfaldsekonomi borde kunna öppna nya expansionsmöjligheter
            för småföretag som drivs av personer med utländsk bakgrund. En
            femtedel av de här företagen kan betecknas som enmansföretag.
            De har alltså inte några anställda utöver ägaren.
          </note>
          <note>
            Endast vart fjärde företag ägt av en person med utländsk bakgrund
            sysselsätter två eller flera på heltid.
          </note>
          <note>
            Att de här företagen har svårt att växa tolkas inom integrationspolitiken
            som en fråga om etnisk diskriminering, men jag anser faktiskt
            att det mer är en fråga om strukturdiskriminering, som generellt
            drabbar familjebaserad företagsamhet, alldeles oavsett företagarens
            etniska ursprung.
          </note>
          <note>
            I dag är 96 % av alla landets småföretag familjeföretag, och
            drygt hälften av alla privat anställda jobbar i dessa företag.
            I Sverige är familjeföretag negativt särbehandlade genom hårdare
            beskattning än för icke familjeföretag, betungande arvsskatter
            och många komplicerade särregler. Är statsrådet Sahlin beredd
            att gå från tal till handling och verkligen genomföra en politik
            där inga företag särbehandlas, varken positivt eller negativt?
          </note>
          <note>
            Fru talman! Dagens system för ersättning till kommunerna för
            mottagande av nyanlända flyktingar permanentar bilden av invandraren
            som en börda och en kostnad. Den statliga finansieringen av introduktionen
            täcker kostnaderna för uppehälle och språkstudier i upp till tre
            och ett halvt år. Att på förhand bestämma sig för att finansiera
            en flerårig introduktionsperiod är att skapa en inlärd hjälplöshet
            och att slösa med mänskliga och ekonomiska resurser. Är
          </note>
          <note>
            Mona Sahlin beredd att byta ut introduktionsersättningen mot
            en arbetsmarknadspeng, som ger den enskilde invandrade individen
            makt över sin kompetensutveckling och över sin språkutbildning?
          </note>
          <note>
            Fru talman! Erfarenheter från rekrytering av spanska läkare till
            Skaraborg visar att det faktiskt är möjligt att ta till sig ett
            språk på så kort tid som två till tre månader. Därför anser jag
            att ersättningssystemet för flyktingmottagandet bör avskaffas
            och ersättas med arbetsmarknadspengen för den som är i arbetsför
            ålder. På så sätt får vi en bättre koppling mellan mottagandet
            av nyanlända invandrare och behovet av kompetensförsörjning i
            kommunerna och regionerna. Det gäller särskilt mot bakgrund av
            den växande bristen på arbetskraft och det förhållandet att flertalet
            av de nyanlända faktiskt är högutbildade.
          </note>
          <note>
            Med en sådan reform, fru talman, blir det möjligt för nyanlända
            att från första dagen skrivas in som arbetssökande i egenskap
            av ingenjörer, flygmekaniker, läkare, lärare och snickare och
            andra hantverkare, så att de blir en del av arbetsmarknadens aktörer.
            Man kan då se de här människorna som individer som faktiskt kan
            göra nytta och som tillför saker och ting.
          </note>
          <note>
            Statsrådet och jag är säkert alldeles överens om att de är en
            tillgång för Sverige. Vi får inte betrakta unga, friska och arbetsföra
            människor som en försörjningsbörda utan som en en tillgång som
            vi ska dra nytta av.
          </note>
          <note>
            Det blir dessutom fråga om en ömsesidig nytta.
          </note>
          <note>
            Slutsatsen måste bli att avskaffa integrationspolitiken som vi
            känner den i dag och i stället ta fram en tillväxtpolitisk proposition
            om en mångfaldsekonomi.
          </note>
          <note>
            Jag undrar om statsrådet är beredd att göra det och medverka
            till att eländet inom integrationspolitiken försvinner.
          </note>
          <note type="speaker">
            Anf. 98 Statsrådet MONA SAHLIN (s) replik:
          </note>
          <note>
            Fru talman! Integrationspolitiken är, som jag uppfattar den,
            inte misslyckad, såsom här beskrevs. Däremot är målen långt ifrån
            uppnådda, och det är en väldig skillnad.
          </note>
          <note>
            Göran Lindblads inlägg visar på en väldig oförståelse och en
            underskattning av vidden av den etniska diskrimineringen. Han
            pratar t.ex. om att småföretagen har det allmänt jobbigt och att
            det är en lika allvarlig problemställning som den rena och råa
            etniska diskriminering som pågår i vårt land. Det tycker jag visar
            på en okunskap om och oförståelse för vidden av det problem som
            vi nu diskuterar.
          </note>
          <note>
            Debatten här används alltid och i alla sammanhang för att visa
            hur bra det är med skattesänkningar.
          </note>
          <note>
            Nu används den också för att visa att vi inte bara ska ha dagispeng,
            skolpeng och äldrepeng utan också någon mystisk sorts arbetspeng,
            som ska ersätta den introduktionsersättning som vi i dag har.
            Jag tror inte på det systemskiftet.
          </note>
          <note type="speaker">
            Anf. 99 GÖRAN LINDBLAD (m) replik:
          </note>
          <note>
            Fru talman! Politiken har lyckats, säger Mona
          </note>
          <note>
            Sahlin, men resultatet är misslyckat. Det är vi tydligen överens
            om. Jag kan inte för mitt liv förstå att en politik kan vara lyckad
            om resultatet är misslyckat.
          </note>
          <note>
            När det gäller den rena råa diskrimineringen är jag definitivt
            minst lika stor motståndare som Mona Sahlin till en ren rå diskriminering.
            Den ska stävjas. Men den skulle kunna stävjas bättre i form av
            en allmän generell diskrimineringslagstiftning som förbjuder diskriminering
            i alla avseenden och som inte bara gäller inom arbetslivet på
            det sätt som är beslutat här i riksdagen. Det är en lång diskussion
            som vi skulle kunna föra i ett annat sammanhang.
          </note>
          <note>
            Jag nämnde inte i mitt anförande skattesänkning.
          </note>
          <note>
            Men det vore en nödvändig åtgärd för att invandrade företagare
            likaväl som inhemska företagare skulle kunna ha möjlighet att
            expandera och råd att våga anställa. Det är vad jag menar. Vi
            måste ha en politik för tillväxt så att invandrade företagare
            likaväl som infödda vågar driva sin verksamhet och expandera.
          </note>
          <note type="speaker">
            Anf. 100 Statsrådet MONA SAHLIN (s) replik:
          </note>
          <note>
            Fru talman! Bakgrunden är fortfarande att integrationen måste
            bli bättre. Jag sade inte att integrationen har misslyckats. Däremot
            är de mål som riksdagen ställt upp för ett lika och jämlikt samhälle
            för alla inte uppnådda ännu. Det har debattan i dag visat väldigt
            tydligt. Den dagen alla individer oavsett, kön, sexuell läggning
            och etnisk bakgrund har samma möjligheter kan vi bocka av den
            punkten. Men dit är det långt kvar.
          </note>
          <note>
            Våra två partier har helt olika ingångar när det gäller vad det
            är för strukturella hinder som möter den som blir diskriminerad.
            Jag menar på att det inte handlar om de generella skattesystemen
            eller att stoppa in ännu mer pengar som ska följa individer. Det
            är inte där lösningarna ligger utan i hur rättvisepolitiken
          </note>
          <note>
            - och även skattepolitiken, socialpolitiken, utbildningspolitiken
            osv. - identifierar etnicitet och diskriminering och motarbetar
            de hinder som finns.
          </note>
          <note>
            Därom får vi återkomma i en debatt där vi båda har längre utrymme
            än en minut var.
          </note>
          <note type="speaker">
            Anf. 101 GÖRAN LINDBLAD (m) replik:
          </note>
          <note>
            Fru talman! Vi har olika ingångar Mona Sahlin och jag. Det är
            ingen som helst tvekan om det. Min ingång utgår ifrån den enskilda
            individen. Det gäller att ge den invandrade likaväl som den infödde
            möjlighet att själv ta makten och bestämma över sitt liv.
          </note>
          <note>
            Det är alldeles avgörande.
          </note>
          <note>
            Om man sedan konstruerar det praktiskt med en peng som följer
            individen - vilket jag tror på - eller om man hittar på någon
            annan modell som verkligen ger individen makt är jag också beredd
            att diskutera det. Det viktiga är att det inte är politiker och
            tjänstemän som ska bestämma utan att det faktiskt är enskilda
            människor.
          </note>
          <note>
            Mona Sahlin säger att politiken inte har misslyckats men att
            resultatet har uteblivit. Det är som att operationen lyckades
            men patienten dog.
          </note>
          <note type="speaker">
            Anf. 102 HANS ANDERSSON (v):
          </note>
          <note>
            Fru talman! Vi hade en mycket omfattande budgetdebatt kring sysselsättning
            och arbetsmarknad i december, och jag ska inte upprepa mig. För
            mig är arbetslösheten det största problemet. Det är den fortfarande,
            även om vi har haft en exempellöst god sysselsättningstillväxt.
          </note>
          <note>
            Det är därför jag inte tycker att det är rimligt att borgerliga
            politiker kallar det för statistikpolitik, säger att det bara
            är bluff eller säger att man har gömt undan människor i åtgärder.
            Det är inte så. Det vet
          </note>
          <note>
            Konjunkturinstitutet, Riksbanken, AMS och alla som har någon
            kompetens.
          </note>
          <note>
            Jag har bara några små kommentarer. Man säger alltför mycket
            att det är en dålig utveckling nu, att den är gammaldags och att
            det är gamla gubbar i industrin som gynnas. Det är inte så. Där
            vi har problem i Sverige, och riktigt stora problem, är inom de
            regioner som har gamla branscher med industrisysselsättning och
            de områden där vi har de konflikter som vi har diskuterat nu här
            på morgonen, nämligen segregationseffekter.
          </note>
          <note>
            I t.ex. Stockholm är det huvudsakligen rekryteringsproblem. Tjänstesektorn
            växer. Det finns nästan inga industrier. Det faller på sin egen
            orimlighet.
          </note>
          <note>
            Andra har frågat mig: Vad är era alternativ för att fortsätta
            en bra sysselsättningsutveckling? Det är innovationspolitik, effektiv
            konkurrenspolitik, forskning och utveckling, nyföretagande, nya
            branscher, miljöomställning, kunskapsrik industri och kunskapsrikt
            näringsliv samt utbildning. Jag ska tala lite grann allmänt den
            här gången.
          </note>
          <note>
            Fru talman! Jag brukar under jularna lägga mig och läsa ur Sveriges
            grundlagar, riksdagsordningen och regeringsformen. Jag ska citera
            selektivt ur 1 kap.
          </note>
          <note>
            2 § i regeringsformen: "Det skall särskilt åligga det allmänna
            att trygga rätten till arbete - - - trygghet och för en god levnadsmiljö
            - - - verka för att demokratins idéer blir vägledande inom samhällets
            alla områden. Det allmänna skall tillförsäkra män och kvinnor
            lika rättigheter". Det var selektivt, men viktigt.
          </note>
          <note>
            Fru talman! Här finns uppdragen åt oss politiker.
          </note>
          <note>
            Arbete åt alla och en levnadsmiljö även i arbetet som gör att
            jag inte blir sjuk och skadas. Lika rättigheter för kvinnor och
            män. Jobb. Är jag chef eller inte?
          </note>
          <note>
            Vilken lön har jag? Jag är särskilt glad över att kunna säga
            fru talman i den här debatten.
          </note>
          <note>
            Demokratin gör ofta fortfarande halt vid arbetets portar. Det
            handlar om inflytande för den enskilde, för löntagarkollektivet,
            de fackliga rättigheterna, maktbalansen på arbetsplatser, i arbetslivet
            och i samhället. Det är nästan kärnan i vad jag tycker är riktigt
            viktigt i politiken.
          </note>
          <note>
            Uppdragen finns till oss politiker. Arbetslinjen -
          </note>
          <note>
            arbete åt alla och full sysselsättning - är Vänsterpartiets absoluta
            målsättning. Det betyder att sysselsättningsmålet är det viktigaste
            av alla i dag. Sysselsättningsmålet ska snarast skärpas. Vi kommer
            att komma med sådana förslag under detta år. Det innebär att den
            ekonomiska politikens grunduppgift är att ta till vara alla människors
            vilja och förmåga att försörja sig och bidra till sitt eget och
            det gemensamma bästa.
          </note>
          <note>
            Det handlar förstås om ekonomisk politik, men det handlar också
            om strukturpolitik. Jag ska försöka att också säga några ord om
            parternas ansvar i arbetslivet. Arbetet är så viktigt för individen.
            Det handlar om delaktighet, att jag har inflytande och att jag
            skaffar min egen inkomst. Jag ska ha bättre inflytande över min
            tid. Jag ska ha en arbetsmiljö som inte skadar mig. Vi har jätteproblem
            där. Jag ska också ha integritet.
          </note>
          <note>
            Det har kommit många integritetsproblem. Jag har tidigare motionerat
            om det. Det pågår ett slags utredning. Jag hoppas att vi snart
            kommer till skott i dessa viktiga frågor. Det ska vara icke-diskriminering
            med avseende på kön, ålder, funktionshinder, sexuell läggning
            och vad det kan vara.
          </note>
          <note>
            Vi måste individualisera politiken och möta människor med deras
            individuella krav, förmåga och synpunkter. Det ska vara en ledstjärna
            för arbetsmarknadspolitiken som vi i arbetsmarknadsutskottet med
            kraft har försökt inskärpa. Det handlar om individen. Det är mycket
            viktigt när det gäller arbete.
          </note>
          <note>
            Det handlar också om samhället, samhällets ekonomi och välfärden.
            Utan arbete har vi inga pengar och inga resurser. Ska vi ha ett
            generellt system för sjukförsäkring, a-kassa, pensioner, kommunal
            välfärd och barnomsorg måste människor vara i arbete. Alla som
            kan ska vara i arbete efter sin förmåga.
          </note>
          <note>
            Någonting som jag tycker är oerhört plågsamt är att vi år efter
            år inte alls klarar detta. Visst har det gått uppåt. Men hundratusentals
            människor skulle vilja göra mycket mer och ha sin roll och sin
            plats och får det inte.
          </note>
          <note>
            Det handlar om arbetet och makten. Vilken anställningsform har
            jag? Vilken trygghet har jag? Vem har makten över vad som produceras?
            Vem har makten över hur det går till? Vem har makten över hur
            arbetstiderna är förlagda? Vem har makten i samhället. Det är
            mycket den som behärskar produktionsmedel och arbetets organisation.
          </note>
          <note>
            En synpunkt som jag skulle vilja ha fram är följande. Vi har
            nu skilt på politikområden - arbetsmarknadspolitik och arbetslivspolitik.
            Jag menar att arbetslivspolitik i framtiden kanske är det främsta
            instrumentet för att klara arbetsmarknadspolitikens uppgifter.
          </note>
          <note>
            Det handlar om kompetensutveckling och rehabilitering. Jag har
            föreslagit personalredovisning där det framgår skador, sjukdomar,
            deltidstjänster osv. Hittills har det avslagits. Men jag tycker
            mig höra att
          </note>
          <note>
            Mona Sahlin har lite sympatier för sådana idéer.
          </note>
          <note>
            Det ska finnas en företagshälsovård överallt, även i småföretag
            och där kvinnor finns. Så är det inte i dag.
          </note>
          <note>
            Det finns ett starkt omvandlingstryck i arbetslivet, och vi måste
            möta det. Vi ska möta det med flexibilitet, men på trygghetens
            villkor, så att den som är i arbete vågar kasta sig in i något
            nytt och t.ex. utbilda sig. Det ska finnas system för kompetensutveckling.
          </note>
          <note>
            Man ska våga göra något nytt och möta utmaningar utan att förlora
            trygghet och inflytande.
          </note>
          <note>
            Det kräver dels förändring av en del av den arbetsrättsliga lagstiftningen,
            dels en del nya försäkringslösningar. Det ska inte bli som i dag.
            Arbetskraft ska inte bli en färskvara i den meningen att man jobbar
            just in time och går när ordern är klar. Så får stat, kommun och
            a-kassa ta hand om resten.
          </note>
          <note>
            Jag har några uppslag. Det gäller arbetsmarknadspooler. Parterna
            - facken, arbetsgivarna, kommunerna och arbetsförmedlingarna -
            måste kunna jobba mycket mer ihop i arbetsmarknadsregionerna.
          </note>
          <note>
            Det sociala ansvaret måste gå mycket längre än vad det i dag
            gör på just in time-arbetsmarknaden hos arbetsgivarna.
          </note>
          <note>
            Vad gäller anställningsformer vill jag säga att vi måste se till
            att det blir slut med detta förakt för människor - på att man
            kan ropa på människor när man behöver dem och ger dem kortvariga
            timanställningar, vikariat och deltidstjänster.
          </note>
          <note>
            Jag har en motion liggande i arbetsmarknadsutskottet där jag
            kräver att utgångspunkten ska vara heltidstjänster. Sedan får
            man förhandla sig fram till något annat om man tycker att det
            är viktigt ur individens och företagets synpunkt.
          </note>
          <note>
            Det finns många reformförslag som jag skulle vilja ha haft tid
            att läsa upp.
          </note>
          <note type="speaker">
            Anf. 103 STEFAN ATTEFALL (kd) replik:
          </note>
          <note>
            Fru talman! Jag skulle vilja ta tillfället att resonera lite
            grann med Hans Andersson om rekryteringsproblemen som han nämnde
            i sitt tal. Vi vet att lärare och vårdpersonal ligger högst när
            det gäller AMS
          </note>
          <note>
            bristindex, dvs. listan över yrkesgrupper där det råder brist
            på arbetskraft. Orsaken till att vi har brister när det gäller
            den typen av ganska vanliga yrkesgrupper är att många av dessa
            människor blev bortskrämda från sina arbetsplatser på 90-talet.
            Det har varit en otydlig organisation och otydlig arbetsledning.
            Det har varit omorganisationer, besparingar och små möjligheter
            att utvecklas i arbetslivet, få högre lön och göra karriär. Man
            har haft monopolistiska arbetsgivare. Vi vet också att det finns
            mycket ohälsa i dessa grupper: sjukskrivningar, utslitning och
            stressjukdomar.
          </note>
          <note>
            Detta gäller nästan uteslutande offentliga arbetsgivare. Jag
            skulle vilja fråga Hans Andersson om han drar några slutsatser
            av att det är offentliga arbetsgivare som står för många av dessa
            problem. Jag tänker på att han företräder ett parti som vill ha
            fler offentliga jobb och mer offentlig styrning av arbetslivet.
          </note>
          <note type="speaker">
            Anf. 104 HANS ANDERSSON (v) replik:
          </note>
          <note>
            Fru talman! På 50-, 60- och 70-talet var det inom den privata
            industrin som vi hade alla dessa problem och en våldsam utslagning.
            Vi har haft det även senare. Det är rätt att det nu finns mycket
            på den offentliga sidan.
          </note>
          <note>
            Det handlar om att det har varit stora resursbrister under 90-talet.
            Man har sparkat i väg folk som skulle ha behövts nu. Det finns
            stor otydlighet i arbetsgivaransvaret. Chefsförsörjningen är enligt
            min uppfattning mycket dålig inom många statliga områden, och
            därav följer en dålig personalpolitik. Det finns också en ryckighet.
          </note>
          <note>
            Det är nu stora problem inom den kommunala sektorn, och det är
            svårt att rekrytera folk. Många är kvinnor. Det är låga löner
            och dåliga anställningsformer. Det är många deltider och korttidsanställningar.
          </note>
          <note>
            Det kräver resurser, och det kräver en vilja att komma bort från
            det träsket. Det har jag inte precis funnit att kd har stått för.
            Man har velat utvidga korttidsanställningarna.
          </note>
          <note type="speaker">
            Anf. 105 STEFAN ATTEFALL (kd) replik:
          </note>
          <note>
            Fru talman! Hans Andersson vet mycket väl att vi exempelvis också
            vill ha lite mer resurser till kommuner och landsting och har
            föreslagit det konsekvent under 90-talet i olika budgetalternativ.
            Neddragningen av personal har skett också i den privata sektorn
            under 90-talet. Där har man också haft en kraftig produktivitetsökning,
            och stressen har i någon mening kanske ökat även där. Men varför
            får det dessa kraftiga effekter just på de offentligt styrda jobben?
          </note>
          <note>
            Säger det er någonting? Är det en framkomlig väg att ha fler
            människor i politiskt styrda organisationer, eller ska vi kanske
            våga erkänna att privata näringslivet är en minst lika god arbetsgivare
            som det offentliga? Det finns en intressant slutsats att dra av
            detta för en vänsterpartist, tycker jag.
          </note>
          <note type="speaker">
            Anf. 106 HANS ANDERSSON (v) replik:
          </note>
          <note>
            Fru talman! Jag har vad gäller huvuddelen av mitt arbetsliv erfarenheter
            från det privata näringslivet.
          </note>
          <note>
            Min uppfattning var nog att vi hade det bättre där än på många
            håll på den offentliga sidan. Den offentliga sidan expanderade
            kolossalt under 60- och 70-talet.
          </note>
          <note>
            Då var det god tillgång till pengar. Det var kanske inte alltid
            så klart hur man skulle organisera verksamheten.
          </note>
          <note>
            När pengarna stryps blir det ofta panik. Då gör man sig ofta
            av med dem man egentligen bäst behöver - med dem som står längst
            ned i hierarkin. Ofta har det varit kvinnor. Resultatet har varit
            panik, chefsbyten och dålig strategi.
          </note>
          <note>
            Det säger jag. Jag har inga som helst problem med detta. Jag
            vill ha en bra demokratisk verksamhet i offentlig sektor, inom
            vilken många människor kan arbeta i ett utvecklande jobb. Jag
            vill inte ha dålig politrukstyrning och byråkrati. Det är det
            värsta jag kan tänka mig.
          </note>
          <note type="speaker">
            Anf. 107 RUNAR PATRIKSSON (fp) replik:
          </note>
          <note>
            Fru talman! Det var intressant att lyssna på Hans
          </note>
          <note>
            Andersson. Man kan förledas att tro att han är mycket liberal
            i sin läggning när man hör framläggandet av arbetsmarknadspolitiken.
          </note>
          <note>
            Jag vill ställa en fråga om det problem som Hans
          </note>
          <note>
            Andersson tog upp när det gäller urbaniseringen -
          </note>
          <note>
            förflyttningen av folket mot de överhettade centrumen Stockholm,
            Göteborg och Malmö, m.fl. Är det en nackdel att inte också regionalpolitiken
            hör ihop med arbetsmarknadspolitiken?
          </note>
          <note>
            Jag har lyssnat på den allmänpolitiska debatten i ett par dagar.
            När jag åker förbi Karlstad och Kristinehamn ser jag grävskoporna
            riva hyreshus längs vägen mot Stockholm. I Kristinehamn får man
            miljoner för rivning. Vad ska vi göra åt detta? Är det något fel
            på den politik som förs i dag, där Hans Andersson har ett finger
            med i spelet? Det gäller problem med urbanisering.
          </note>
          <note type="speaker">
            Anf. 108 HANS ANDERSSON (v) replik:
          </note>
          <note>
            Fru talman! Jag skulle önska att jag hade hela handen med i det
            spelet. Jag menar att de regionala obalanserna och de stora svårigheter
            vi har på integrationsområdet är de största problemen vi har i
            Sverige i dag.
          </note>
          <note>
            Det är mycket svårt. Det är stora strukturella omvandlingar.
            Jag bor i en kommun som dominerades av gruvnäringen, skogsnäringen
            och den tunga industrin för några år sedan. Det är kolossala omställningsproblem.
          </note>
          <note>
            Det finns väldigt mycket att göra för att få en bättre regional
            tillväxt och bättre regional utveckling. En sak som jag här vill
            slå fast är att vi anser att vi ska skärpa sysselsättningsmålet,
            som är 80 %, som vi brukar prata om i arbetsmarknadsutskottet.
            Det ska gälla regionala arbetsmarknader. De får inte vara alltför
            små, men jag tror att vi skulle ha mycket att vinna på att göra
            mera regionala bedömningar av tillväxten och av sysselsättningsmålet.
            Man kan alltid få ned arbetslösheten i Dalarna genom att exportera
            allt folk, t.ex., men det finns ingen som tycker att det vore
            en lösning.
          </note>
          <note type="speaker">
            Anf. 109 RUNAR PATRIKSSON (fp) replik:
          </note>
          <note>
            Fru talman! Jag har en kompletterande fråga.
          </note>
          <note>
            Hans Andersson använde nästan orden "individens frihet" ett tag,
            och det gjorde mig så glad. Det är ju
          </note>
          <note>
            Folkpartiets devis, så det tyckte jag var bra.
          </note>
          <note>
            Innebär individens frihet på arbetsmarknaden, dvs. att man ska
            få bo där man vill, också att man själv ska få välja barnomsorg
            och äldreomsorg med barn- eller äldreomsorgspeng, så att man kan
            trivas där arbetsplatserna lokaliseras?
          </note>
          <note type="speaker">
            Anf. 110 HANS ANDERSSON (v) replik:
          </note>
          <note>
            Fru talman! Jag ska svara på en fråga som jag inte hann svara
            på i den första repliken, nämligen frågan om vart regionalpolitiken
            ska höra.
          </note>
          <note>
            Den hörde till arbetsmarknadsutskottet. Jag har kämpat mycket
            med det. Det var min motion som föranledde den regionalpolitiska
            utredning som nu har lagt fram sitt förslag. Vi var så missnöjda
            med sakernas tillstånd.
          </note>
          <note>
            Man kan diskutera om regionalpolitiken hörde ihop med arbetsmarknadspolitiken.
            Väldigt mycket handlar om näringsstruktur, osv., så den skulle
            kanske passa bättre i näringsutskottet. Men frågor kring regional
            balans och regionalpolitik är övergripande frågor, så regionalpolitiken
            passar i och för sig i de flesta utskotts arbete.
          </note>
          <note>
            Det jag sade om individens ställning och den individuella friheten
            står jag för. Det är skälet till att kollektivet är så viktigt
            för mig. Det är skälet till att jag försvarar kollektivavtalet
            och arbetsrätten så hårt.
          </note>
          <note>
            Det ger mig som individ en stor trygghet. När jag möter ofta
            övermäktiga motståndare har jag någonting att förlita mig på.
            Att vara lite liberal är väl inte fel.
          </note>
          <note type="speaker">
            Anf. 111 STEFAN ATTEFALL (kd):
          </note>
          <note>
            Fru talman! Människans värde förknippas i Sverige ofta mycket
            starkt med innehavet av ett traditionellt förvärvsarbete. Det
            är ett både farligt och felaktigt synsätt. Det är farligt därför
            att den som blir arbetslös ofta känner sig värdelös och felaktigt
            därför att människans värde självklart ligger i det faktum att
            hon är människa och ingenting annat.
          </note>
          <note>
            Men samtidigt vet vi att arbetslöshet är slöseri med mänskliga
            resurser. Därför är också full sysselsättning ett så viktigt politiskt
            mål. Vi vet att personliga och sociala problem ofta blir följden
            av långvarig ofrivillig arbetslöshet. Vi vet också att ett arbete
            är oerhört viktigt för upplevelsen av en god livskvalitet och
            för möjligheten att försörja sig själv och sin familj och därmed
            få mer makt över sitt eget liv. Vi vet att fler sysselsatta innebär
            att vi kan förstärka de offentliga budgetarna och därmed kan satsa
            bättre på vård och omsorg och andra gemensamma nyttigheter.
          </note>
          <note>
            Därför är också tillkomsten av nya jobb den i särklass viktigaste
            fördelningspolitiska frågan.
          </note>
          <note>
            Vi vet att socialdemokraterna nu i dessa dagar gärna vill tala
            om hur bra det går för Sverige, hur arbetslösheten sjunker och
            sysselsättningen stiger. Vi har hört exempel på det här i dag
            också, och visst går det bra i många avseenden. Det ska vi inte
            sticka under stol med, men vi måste också inse att den uppgång
            vi ser nu sker från en mycket låg nivå. 1997, efter socialdemokratiskt
            styre i tre år, nåddes det lägsta antalet arbetade timmar på 20
            år. Sedan dess har vi fått en uppgång. Men fortfarande, dvs. på
            toppen av högkonjunkturen, saknas 300 000 jobb för att vi ska
            vara på samma nivå som under den förra högkonjunkturen 1990. Dessutom
            vet vi att det har tillkommit 100 000 människor i arbetskraft
            sedan dess.
          </note>
          <note>
            Egentligen är det alltså 400 000 nya jobb som är betinget för
            att vi ska vara i paritet med den förra högkonjunkturen.
          </note>
          <note>
            Det är alltså en bekymmersam bild som vi kan se.
          </note>
          <note>
            Om vi studerar AMS-statistiken över antalet arbetslösa och det
            antal som ingår i något konjunkturberoende program ser vi att
            det faktiskt är en ganska skrämmande verklighet som träder fram.
          </note>
          <note>
            I 10 av 21 län minskade antalet personer i arbetskraften mellan
            tredje kvartalet 1999 och motsvarande tid 2000. I hälften av länen
            minskade alltså antalet personer i arbetskraften. Och mitt i en
            högkonjunktur ökade antalet människor i arbetsmarknadspolitiska
            åtgärder. Mellan december 1999 och motsvarande tid
          </note>
          <note>
            2000 ökade antalet människor i åtgärder i samtliga län i vårt
            land, utom i ett, och det var Jämtlands län.
          </note>
          <note>
            Det var alltså inte i Stockholm där vi har den bästa sysselsättningsökningen,
            utan det var i Jämtlands län som inte har haft en ökning. I alla
            andra län har antalet människor i olika åtgärder ökat.
          </note>
          <note>
            Jag tycker att Hans Andersson gav ett bra uttryck för den oro
            som han känner över läget. Jag hoppas också att Sven-Erik Österberg
            delar den oron. Men frågan är då: Är nuvarande politik tillräcklig?
            Kan vi vara nöjda med den politik som i dag förs? Jag tycker inte
            det. Jag tycker att det vore intressant att höra
          </note>
          <note>
            Sven-Erik Österbergs recept för hur vi ska kunna skapa de här
            400 000 nya jobben.
          </note>
          <note>
            Aktivitetsgarantin är en åtgärd som har diskuterats en hel del
            under senare tid. Den har mött en omfattande kritik på olika ställen
            i vårt land. Olika omdömen har varit att den är meningslös, att
            det är ett vuxendagis, att man behandlas ovärdigt och att det
            är dålig personlig handledning.
          </note>
          <note>
            Tanken med mer individuell handledning, som finns i aktivitetsgarantin,
            är sympatisk. Därför har vi kristdemokrater inte avvisat den här
            modellen. Men vi var starkt kritiska mot det oklara förslag som
            förelades riksdagen förra våren. Vi ställde en rad frågor.
          </note>
          <note>
            Vi fick några svar, men många frågor återstod när vi fattade
            beslut här i riksdagen. Propositionen byggde på en försöksverksamhet
            som hade pågått under en månad innan riksdagsbeslutet fattades,
            och det här genomfördes i full skala efter fyra månaders försöksverksamhet.
            Det har skett en kraftig expansion. På fyra månader har 15 000
            människor kommit in i den här åtgärden. Syftet har ju varit att
            göra allt för att klara 4-procentsmålet under 2000.
          </note>
          <note>
            I den debatten som då var i riksdagen sade vi att aktivitetsgarantin
            står och faller med den praktiska tillämpningen. Det är inte att
            undra på att kritiken mot den här åtgärden växer när barnsjukdomarna
            framträder i nästan epidemisk omfattning.
          </note>
          <note>
            Min fråga till Sven-Erik Österberg i dag är: Kan vi inte få ett
            erkännande om att aktivitetsgarantin har forcerats fram alltför
            snabbt? Känner inte Sven-Erik
          </note>
          <note>
            Österberg någon oro för att det goda i aktivitetsgarantin riskerar
            att försummas och förstöras när den på så många olika håll i landet
            inte har fungerat tillräckligt bra?
          </note>
          <note>
            När vi talar om den dystra bilden av arbetsmarknaden vet vi också
            att den andra sidan av myntet är att vi har lite överhettningsproblem
            på vissa områden, speciellt i vissa branscher. Och det krävs en
            rad olika åtgärder för att möta det här. Inte minst här i Stockholm
            ser vi att de här problemen växer, speciellt, som sagt, inom vissa
            branscher och yrken. Vi behöver därför en politik som gör att
            utbildning och ansvarstagande lönar sig bättre. Vi behöver alltså
            en lönebildning. Med hjälp av politiken kan man gå in med olika
            åtgärder på skatteområdet, främja möjligheten till vinstdelning
            och liknande saker, detta för att främja en lönebildning där just
            utbildning och ansvarstagande lönar sig.
          </note>
          <note>
            Vi behöver göra någonting åt bostadsbyggandet.
          </note>
          <note>
            Vi har dåliga ekonomiska incitament för att få i gång ett bra
            bostadsbyggande. Det handlar självklart om sådana stora frågor
            som kommunalskatteutjämningssystemet och fastighetsskattens konstruktion
            men också om skattetrycket på boendet och hyressättningssystemet.
            Det finns ett intressant exempel just nu i Malmö. Där förhandlar
            man fram lite nya principer för hur man ska använda bruksvärdessystemet.
          </note>
          <note>
            Sådana frågor måste diskuteras. Men i det avseendet är regeringen
            passiv.
          </note>
          <note>
            Infrastrukturen i Stockholmsområdet är ett viktigt exempel på
            ett område som måste åtgärdas för att man ska kunna frigöra expansionskraft,
            lösa upp de knutar som finns och minska de problem som hotar sysselsättningen
            och möjligheten att skapa nya jobb.
          </note>
          <note>
            Björn Rosengren talade nyligen, just före jul, om vikten av att
            vi får till stånd en trafiklösning i Stockholm. Han ska utse någon
            parlamentarisk utredning om tidningsuppgifterna är korrekta, men
            ingenting har hänt. Det har gått ytterligare några månader och
            ingen vet någonting om vad som ska ske på det området.
          </note>
          <note>
            Vi har pendlingsproblematiken. Vi kristdemokrater kräver höjda
            reseavdrag. Och vi kanske också måste se över skattereglerna för
            dubbel bosättning.
          </note>
          <note>
            Det här är några exempel på åtgärder som måste vidtas för att
            vi ska kunna lösa överhettningsproblemen och för att vi ska kunna
            se till att vi använder den arbetskraft som finns på ett effektivt
            sätt.
          </note>
          <note>
            Men de dystra siffror som finns bakom det ofta skrytsamma tonläge
            som socialdemokraterna står för gör att det krävs en politik som
            har någonting mer att komma med än vad vi hittills har sett från
            socialdemokratins sida. Jag hoppas att vi får någon antydning
            om vad som komma ska i den här debatten.
          </note>
          <note type="speaker">
            Anf. 112 BIRGITTA SELLÉN (c):
          </note>
          <note>
            Fru talman! Utanför protokollet skulle jag vilja förklara varför
            vi i Centerpartiet i dag inte har varit delaktiga i replikskiftena.
            Det har sin naturliga förklaring. Vi är ett jagat villebråd i
            dag till följd av att vår partiledare har avgått.
          </note>
          <note>
            Så till ämnet.
          </note>
          <note>
            Fru talman! Att diskutera sysselsättning och integration som
            en isolerad företeelse i samhället är en omöjlighet. Det visar
            inte minst den arbetslöshetsstatistik som presenteras varje vecka
            av AMS. Genom att man gör en jämförelse av statistiken kommer
            en obalans mellan olika delar av Sverige i öppen dager, och det
            ger en skrämmande bild av det ojämlika Sverige.
          </note>
          <note>
            När man granskar arbetslöshetsstatistiken för det tredje kvartalet
            2000, som är uppdelat länsvis, ser man hur stora skillnader som
            råder mellan olika delar av Sverige. Den totala arbetslösheten
            i Stockholms län var under den här tiden 3,6 %, alltså med marginal
            under det mål som regeringen satte upp för ett antal år sedan.
            Detta ska då jämföras med den totala arbetslösheten i mitt hemlän,
            Västernorrland, som uppgick till 10,1 %. Det är alltså en tre
            gånger så hög siffra som den för Stockholm.
          </note>
          <note>
            Oron över detta är stor i mitt hemlän, framför allt nu när det
            börjar komma lite signaler om att högkonjunkturen börjar avta.
            Många är oroliga för att de inte heller denna gång ska kunna få
            ta del av de goda tider som råder framför allt i storstadsregionerna.
            Föräldrarna oroas över att deras barn flyttar till storstäderna
          </note>
          <note>
            - Storstockholm, Göteborg, Malmö eller andra storstadsregioner
            - och över den osäkerhet som råder i dessa regioner vad gäller
            möjligheter till boende och social trygghet. De känner också en
            oro över att bli lämnade ensamma kvar på äldre dagar, långt från
            sina barn och barnbarn. Det leder till en otrygghet.
          </note>
          <note>
            Fru talman! Jag menar inte att det är fel att ungdomar flyttar
            för att skaffa sig högre utbildning. Det är naturligt och positivt,
            men det kostar stora summor för de kommuner som fostrat dessa
            ungdomar. År
          </note>
          <note>
            1999 flyttade 5 800 ungdomar i åldern 18-24 år till
          </note>
          <note>
            Stockholm från landsorten. Eftersom varje barn upp till 18 års
            ålder beräknas kosta 3,4 miljoner kan man säga att Stockholm har
            sluppit utgifter på ca 20 miljarder. Kommuner runtom i landet
            förlorar också skatteintäkter.
          </note>
          <note>
            Följden blir också att oerhört många kommuner runtom i landet
            får, och har haft länge, en stor befolkningsminskning. Av de sex
            nordligaste länens 69
          </note>
          <note>
            kommuner har 66 tappat i befolkning. Det är bara
          </note>
          <note>
            Gävle, Umeå och Luleå som har klarat sig.
          </note>
          <note>
            För Centerpartiet och för mig är detta en oacceptabel utveckling.
            Vi tror inte att all utveckling måste ske i storstäderna. Centerpartiet
            vill ta vara på den lokala kreativitet och utvecklingskraft som
            tar sig uttryck i mer än 3 800 lokala utvecklingsgrupper, en lokal
            kraft som redan nu betyder mycket för att öka sysselsättningen.
            Genom att vi skapar möjligheter för denna kraft att utvecklas,
            inte sällan mot olika håll i olika delar av landet, kan sysselsättningen
            öka på regionernas egna villkor.
          </note>
          <note>
            Dagens arbetsmarknadspolitik kostar ca 63 miljarder. Vi i Centerpartiet
            tycker att vi ska använda de pengarna på högkvalitativa yrkesutbildningar
            som leder till arbete, i stället för meningslösa åtgärder som
            enbart syftar till att skapa en ny ersättningsperiod.
          </note>
          <note>
            Bredda arbetsmarknaderna genom att förbättra kommunikationerna
            i regionerna! Gör en kraftig satsning på att rusta de dåliga vägarna
            i landet! Öka samordningen mellan olika aktörer inom näringsliv,
            kommun och stat! Höj reseavdraget så att människor får möjlighet
            att pendla till och från sitt arbete! Det är några väldigt konkreta
            förslag som det redan i dag finns en stor majoritet för i riksdagen.
          </note>
          <note>
            Fru talman! Från Centerpartiets sida föreslår vi dessutom en
            utbyggnad av bredband till alla företag, samlingslokaler och hushåll.
            Som alla vet kallar vi det digital allemansrätt, något som vår
            Lennart
          </note>
          <note>
            Daléus har blivit väldigt känd för. Det ger arbetstillfällen
            att bygga ut bredband till alla var man än bor.
          </note>
          <note>
            I norra Sverige är det dessutom möjligt att skapa många arbetstillfällen
            om småföretagen ges bättre villkor. Turistnäringen kan blomstra
            och ge många nya arbeten. Norrland har en enormt vacker och avstressande
            miljö som kan ta emot många turister. Där finns mycket kultur
            att uppleva, även om vi inte har en symfoniorkester eller konsthall
            i varje by. I stället har vi fågelsång och vackra vyer.
          </note>
          <note>
            Fru talman! Jag började mitt anförande med att tala om arbetslöshetsstatistiken
            i Västernorrland. Nu återvänder jag hem en stund igen.
          </note>
          <note>
            Västernorrland har i mer än 25 år haft minskad befolkningsutveckling.
            Flera ledamöter från mitt hemlän talade om det under gårdagens
            regionalpolitiska debatt. Statsrådet Messing sade då att utflyttningen
            inte går att styra genom politiska beslut. Men där tror jag att
            statsrådet har fel. Det är synd att det statsråd som varit hos
            oss i dag, Mona Sahlin, har gått, men förhoppningsvis läser hon
            protokollet. Vi ute i landet tror inte på statsrådet Messing.
            Vi tror att man kan påverka.
          </note>
          <note>
            Om regeringen vill att hela landet ska gå bra, ge då förutsättningarna
            till det! Vi kommer då att se att många väljer att flytta ifrån
            de överhettade storstäderna med deras kommunikationsproblem och
            bostadsbrist.
          </note>
          <note>
            Jag kan också intyga att allt som sades om våra vägar vid debatten
            om regionalpolitik i går är sant.
          </note>
          <note>
            Det är bevisat att Västernorrland har landets sämsta vägar, men
            de kan rustas upp. Det skapar arbetstillfällen.
          </note>
          <note>
            I dag har vi en hel del arbetstillfällen i länet genom den nybyggnad
            av Botniabanan som pågår. Men om även Ådalsbanan får tillräckligt
            med upprustningspengar så att den blir en bra förbindelselänk
            mellan Botniabanan och Ostkustbanan får vi ännu mer arbetstillfällen.
            Resultatet kommer att bli en snabb förbindelselänk mellan olika
            orter, och vi får dessutom bort den flaskhals som kommer att skapas
            som det är nu. I dag vet vi att den faktiska restiden är viktigare
            för människor än hur långt man har i mil eller kilometer till
            sitt arbete.
          </note>
          <note>
            Vi vet också att väldigt många människor gärna vill bo på landsbygden.
            I Västernorrland är det möjligt för de flesta människor, eftersom
            vi har landets lägsta pris på hus. Där kostar det inte hela skjortan
            och halva byxan att förverkliga drömmen om att få bo i lugn och
            vacker miljö.
          </note>
          <note type="speaker">
            Anf. 113 RUNAR PATRIKSSON (fp):
          </note>
          <note>
            Fru talman! Det ska bli ett kort inlägg. Tiden går, och jag tror
            att den största arbetsmarknadsåtgärd jag nu kan göra är att hålla
            ett kort tal så att personalen som skriver protokoll osv. får
            gå hem.
          </note>
          <note>
            Det har varit en lång debatt. Jag har följt den, kanske mest
            i TV:n på mitt rum, i flera dagar.
          </note>
          <note>
            Jag sade förut i en replik till Hans Andersson att jag egentligen
            tycker att mycket av regionalpolitiken borde gå in i arbetsmarknadspolitiken.
            Det var meningen att jag skulle hålla mitt inlägg i går i den
            regionalpolitiska debatten, men jag hamnade här. Jag vill därför
            till protokollet föra: Läs Elver Jonssons inlägg nr 398 från den
            18 januari om regionalpolitik! Det är samma bakgrund som jag tycker
            måste gälla även i arbetsmarknadspolitiken för att urbaniseringen
            ska kunna undvikas.
          </note>
          <note>
            Som jag sade i repliken: När man kör från Värmland till Stockholm
            och ser att det rivs hus i Hagfors och i Kristinehamn, samtidigt
            som det är bostadskö i
          </note>
          <note>
            Stockholm, funderar man lite grann på politiken.
          </note>
          <note>
            Jag skulle ha velat diskutera arbetsmarknadspolitik vid en landgräns,
            eftersom jag bor vid en landgräns och vet att en arbetsmarknad
            kan fungera över en nordisk landgräns. Även där finns det dock
            krångelproblem som vi borde och ska ta upp till diskussion längre
            fram. Men vi måste tro på företagsamheten, på småföretagarna i
            Sverige.
          </note>
          <note>
            Jag ber också att vi läser i protokollet vad Karin
          </note>
          <note>
            Pilsäter och Ana Maria Narti från Folkpartiet liberalerna har
            sagt i dag. Då tror jag att vi får en bra regionalpolitik och
            en bra arbetsmarknadspolitik i Sverige, med bo-där-du-vill-perspektiv
            och Folkpartiet liberalernas omslag.
          </note>
          <note type="speaker">
            Anf. 114 SVEN-ERIK ÖSTERBERG (s):
          </note>
          <note>
            Fru talman! Om man tittar på den svenska arbetsmarknaden i nuläget,
            en bit in på det nya året
          </note>
          <note>
            2001, kan man också göra en liten summering över det år som har
            gått. Det som slår en om man tittar tillbaka är att år 2000 historiskt
            sett har varit ett synnerligen gynnsamt år, med en mycket god
            utveckling på arbetsmarknaden och den kanske starkaste sysselsättningstillväxt
            som skett på flera decennier. Man får i vart fall gå bra många
            år tillbaka i tiden för att se en likartad utveckling. Det är
            bra. Det är oerhört positivt.
          </note>
          <note>
            Det har varit kineseri om siffror i debatten tidigare i dag.
            Man har anklagat regeringen och oss socialdemokrater för att på
            olika sätt vilja gömma undan arbetslösheten med statistik osv.
            Jag tycker att den debatten ibland är lite väl magstark, om jag
            får säga på det sätt som är. Man kan alltid titta på olika statistik,
            lyfta ut delar av län och enskilda kommuner osv.
          </note>
          <note>
            och se hur de utvecklas. Men tittar man på landet totalt och
            jämför med mitten av 90-talet, när den borgerliga regeringen lämnade
            makten ifrån sig, ser man ändå att arbetslösheten med arbetsmarknadsåtgärder
            osv. i stort sett är halverad, plus att vi har en mycket kraftig
            sysselsättningstillväxt. Vi vet att vi också var inne i en mycket
            djup vågdal med massarbetslöshet med svenska mått mätt. Det gör
            naturligtvis att vi i dag fortfarande har en alldeles för hög
            arbetslöshet. Det är jag den förste att erkänna.
          </note>
          <note>
            Vi har ett delmål framför oss, som vi sade i höstens debatt.
            80 % av arbetskraften i arbetsför ålder ska vara i sysselsättning
            2004. Ytterst ligger målet om full sysselsättning. Alla som kan,
            vill och har möjlighet ska ha ett arbete. Det tror jag är oerhört
            viktigt att stryka under.
          </note>
          <note>
            Man kan se tillbaka även på det här. Det innebar stora ansträngningar
            också på Arbetsmarknadsverkets organisation. Vi har inte haft
            en organisation ute på fältet som skulle klara en sådan arbetslöshet.
            Man kan ändå se att de insatser som har gjorts av arbetsförmedlingar
            m.fl. trots allt har varit goda. Man har klarat sin del.
          </note>
          <note>
            Framme vid den situation som vi har nu, 2001, kan vi också se
            att det finns möjlighet att satsa på kvalitet i arbetsmarknadspolitiken
            gentemot den enskilde individen. Vi har nyss börjat med den politiken
            i och med den nya arbetsmarknadspolitiken kombinerat med aktivitetsgarantin
            och det nya akassesystemet som snart träder i kraft.
          </note>
          <note>
            Det är klart att om man tittar lite längre fram inser man att
            det här inte är änden på arbetsmarknadspolitiken. Jag tänkte också
            göra en liten utvikning om vad som bör komma härnäst. Men innan
            dess ska jag också ta upp aktivitetsgarantin, som Stefan Attefall
            nämnde.
          </note>
          <note>
            Veckan efter nyår var jag på flera ställen i landet, bl.a. i
            Värmland och Kronoberg. Jag gjorde besök på de olika inrättningar
            som har hand om aktivitetsgarantin. Vi träffade såväl företrädare
            för dem som deltar i aktiviteten som företrädare för tjänstemannasidan,
            de som sysslar med det här.
          </note>
          <note>
            Det finns en spridd bild av den här verksamheten.
          </note>
          <note>
            Jag har också noterat kritiken mot aktivitetsgarantin.
          </note>
          <note>
            De fall där det är fråga om klara fall av "vuxendagis"
          </note>
          <note>
            är ingenting som jag försvarar på något sätt. Där ska
          </note>
          <note>
            AMS in med sitt kvalitetsåtgärdsprogram och se till att det blir
            en bra aktivitet. Men jag måste ändå konstatera när jag ser över
            totalen och vid besök tittar närmare på hur man har löst sin uppgift
            att länsarbetsnämnderna har gjort en bra insats när det gäller
            den här delen. Man har en bra struktur, ett bra upplägg för hur
            det ska fungera. Där fungerar också aktivitetsgarantin, till gagn
            för oss som har fattat beslutet.
          </note>
          <note>
            Jag kan ge Stefan Attefall rätt på en punkt. Det är viktigt att
            hålla kvaliteten, annars blir inte åtgärden bra. Men framför allt
            gynnar detta dem som deltar i aktiviteten och säger: Det här är
            bra, det har gett mig en möjlighet att bli starkare när jag går
            ut på arbetsmarknaden.
          </note>
          <note>
            Man ska veta att det totalt sett är drygt 23 000
          </note>
          <note>
            människor som deltar i den här aktiviteten och i det stora hela
            fungerar det mycket väl, även om det finns tveksamma inslag. Man
            ska ändå bedöma att det totalt sett inte är så många som har varit
            kritiska till detta om man utgår från hur många som är i åtgärder.
          </note>
          <note>
            Men om man går vidare finner man en diskussion om aktivitetsgarantin
            som också jag har mött: Hur länge kan man delta i aktivitetsgaranti?
            Hur länge kan man ingå i en åtgärd? Det är klart att när man möter
          </note>
          <note>
            62-åringar i Runars län Värmland som bor långt från centralorten
            och inte har någon utbildning, kan man väl säga rent mänskligt
            att ingen år ut och år in ska delta i en åtgärd som inte ger någon
            effekt. På den punkten vill jag vara ganska tydlig.
          </note>
          <note>
            Vi för en diskussion om de här delarna och säger:
          </note>
          <note>
            Vad ska ta vid härnäst? Då kommer man ganska snabbt in på det
            som man brukar kalla övergångsarbetsmarknad, alltså en vettig
            sysselsättning som ger ett bra utbud till den som behöver det.
            Men den har också ett samhällsnyttigt innehåll med vettiga förutsättningar,
            lön osv. Det kan alltså bli ett bra avslut på ett arbetsliv innan
            man går i pension. Det tror jag är en åtgärd som på många ställen
            skulle vara till gagn för många och upplevas som positiv. Det
            tror jag vi kan diskutera och fördjupa oss i under detta år. Det
            finns redan i dag exempel på vad en bra övergångsarbetsmarknad
            kan vara.
          </note>
          <note>
            Den andra delen av arbetsmarknaden är också belyst i den här
            debatten. Vi ser naturligtvis brister, alltså flaskhalsproblem.
            Det fattas arbetskraft. Det här är inte bara ett problem i storstäderna,
            vill jag peka på. Jag har också mött det ute i landet på många
            ställen, bl.a. när jag besökt Värmland. Det finns arbetskraftsbrist
            inom yrkesgrupper, inom tillverkningsindustrin osv.
          </note>
          <note>
            Då tittar man ganska snabbt på bristyrkesutbildning, alltså direkta
            åtgärder. Man utbildar lämpliga personer till de arbetsuppgifter
            som det faktiskt saknas arbetskraft till. Man bör inte alltid,
            tycker jag, vända sig till dem som är arbetslösa. Man kan också
            vända sig till dem som redan har arbete, men som har goda förutsättningar
            att kunna tillgodogöra sig denna utbildning och snabbt komma in
            i ett jobb där det finns efterfrågan. När de byter jobb lämnar
            de också en plats tom efter sig som faktiskt kan vara lättare
            för en arbetslös att få. Det blir en slags rotation på arbetsmarknaden
            i en positiv bemärkelse. Jag tror att det här också är någonting
            som kan vara viktigt.
          </note>
          <note>
            Det jag ska runda av detta med är en sak som gör mig lite beklämd,
            nämligen hur smal och koncentrerad näringslivets syn är på vilken
            arbetskraft man vill ha. Egentligen vill man bara anställa dem
            som är mellan 25 och 35 år, kanske upp till 40 år. Det finns exempel.
            Jag träffade en metallare från Kronoberg som pekade på att en
            person som var 45 år och hade alla kvalifikationer när åldern
            kom fram fick höra:
          </note>
          <note>
            Nej, vi anställer inte dem som är över 40 år. Det är klart att
            det är oerhört trist. Det är på gränsen till åldersdiskriminering,
            skulle jag vilja säga. Hur vi ska hantera det framgent borde vi
            ha en vidare debatt om.
          </note>
          <note type="speaker">
            Anf. 115 STEFAN ATTEFALL (kd) replik:
          </note>
          <note>
            Fru talman! Sven-Erik Österberg gör en historisk exposé i sitt
            anförande. Jag ber bara Sven-Erik Österberg att titta lite bättre
            i historiska data och se när sysselsättningsutvecklingen bröts.
            Det var 1990.
          </note>
          <note>
            Sedan vände den uppåt under den borgerliga regeringsperioden.
            Därefter bröts den utvecklingen och gick nedåt 1997. Vi hade all
            time low när det gällde sysselsättning, kan man säga. Sedan dess
            har det gått uppåt. Men vi har som sagt var en bit kvar innan
            vi är framme vid den sysselsättning vi hade under den förra högkonjunkturen.
            Det är det som oroar mig. Vi saknar 400 000 jobb jämfört med den
            förra högkonjunkturen.
          </note>
          <note>
            Visst fungerar aktivitetsgarantin olika. Problemet uppstod i
            och med den snabba forceringen när det gällde att införa systemet.
            Man lät inte försöksverksamheten få ta den tid den skulle ta.
            Då fick vi de här barnsjukdomarna i så stor omfattning som vi
            har.
          </note>
          <note>
            Vi ska också komma ihåg att de som har kommit med i aktivitetsgarantin
            hittills ofta har varit de lätta fallen. Det är inte alla långtidsarbetslösa
            som omfattas av aktivitetsgarantin ännu. Det gör att jag tror
            att de här problemen är större än vad Sven-Erik Österberg ger
            sken av.
          </note>
          <note>
            Erkänn då att systemet forcerades fram för snabbt.
          </note>
          <note>
            Varför kunde man inte låta det gå ett halvår av försöksverksamhet
            och sedan genomföra en åtgärd som kunde ha blivit bättre och mer
            effektiv?
          </note>
          <note type="speaker">
            Anf. 116 SVEN-ERIK ÖSTERBERG (s) replik:
          </note>
          <note>
            Fru talman! När det gäller sysselsättningsdelen kan man väl konstatera
            att vi fortfarande, precis som
          </note>
          <note>
            Stefan Attefall säger, inte är uppe i den nivå vi var när den
            förra socialdemokratiska regeringen släppte regeringsmakten i
            början av 1991. Däremot kan vi se att vi faktiskt har 400 000
            fler sysselsatta nu än vi hade när Stefan Attefalls parti var
            med och regerade och släppte regeringsmakten 1994. Vi ser alltså
            att vi är på rätt väg. Men det finns fortfarande en bit kvar.
          </note>
          <note>
            Jag tror att jag förklarade en del av detta redan i mitt huvudanförande.
          </note>
          <note>
            När det sedan gäller aktivitetsgarantin är det alltid lätt att
            ett år efter anse att vi skulle ha haft en längre försöksperiod.
            Kanske det. Jag kan göra det lätt för mig och säga att jag inte
            var med på den tiden och diskuterade de här frågorna lika intensivt
            som jag gör nu.
          </note>
          <note>
            Men oavsett vilka system, oavsett vilka försöksperioder man har
            tror jag ändå att det finns inkörningsproblem.
          </note>
          <note>
            Jag kan bara konstatera att på de ställen, och det är de allra
            flesta, där man har vårdat den här aktiviteten, där man noga har
            gått in för att satsa på kvalitet har man också fått ett gynnsamt
            utfall gentemot dem det berör.
          </note>
          <note type="speaker">
            Anf. 117 STEFAN ATTEFALL (kd) replik:
          </note>
          <note>
            Fru talman! Jag hoppas att arbetsmarknadsutskottets ordförande
            blir en bättre statistikläsare än han ger sken av just nu. 1990
            var toppen för sysselsättningen. Sedan försvann jobben i rasande
            takt. Våren
          </note>
          <note>
            1991, under socialdemokratiskt styre, försvann tusen jobb om
            dagen. Det tog ett tag att vända detta. Vändningen började under
            den borgerliga regeringstiden.
          </note>
          <note>
            Men sedan bröts den utvecklingen igen av en socialdemokratisk
            regeringsperiod, och ni nådde en ännu lägre nivå än den som rådde
            under de stora krisåren
          </note>
          <note>
            1992 och 1993, när vi hade de största problemen med konjunkturen.
          </note>
          <note>
            Nog om detta. Det intressanta med aktivitetsgarantin var att
            man genomförde ett system efter en månads försöksverksamhet. Man
            genomförde det i en rasande takt för att klara ett 4-procentsmål.
            Det är det som är det beklagliga med aktivitetsgarantin. Det är
            inte i första hand ett värnande om de människor som ska beröras
            av åtgärden utan ett värnande av den taktiskt uppsatta målsättningen
            om 4 % öppen arbetslöshet. Det är här problemet sitter för socialdemokraterna,
            dvs. att man är så fast i att visa upp resultat för att uppnå
            sina egna målsättningar att man glömmer bort de människor som
            berörs av åtgärderna.
          </note>
          <note type="speaker">
            Anf. 118 SVEN-ERIK ÖSTERBERG (s) replik:
          </note>
          <note>
            Fru talman! För att bemöta det sista säger jag så här: Jag tycker
            att det är fel att säga att en åtgärd skulle vara felaktig genom
            att hänvisa till att enbart få ned en arbetslöshetsstatistik.
            Stefan Attefall och jag kan ha olika uppfattningar om detta och
            diskutera hur länge som helst och ändå inte bli överens.
          </note>
          <note>
            Däremot går det att konstatera - och det är vetenskapligt belagt
            - att den arbetslöse som är i åtgärd mår betydligt bättre än den
            som inte är det. I vilket fall som helst kan man säga att en åtgärd
            åstadkommer en bättre insats gentemot den arbetslöse. Det kan
            läggas till godo.
          </note>
          <note>
            Sedan var det frågan om statistiken. Vi kan också diskutera de
            delarna. Man ska ändå ha klart för sig -
          </note>
          <note>
            och Stefan Attefall försöker ta en poäng på detta - att den borgerliga
            regeringen var på rätt väg. Men den var det samtidigt som ekonomin
            skenade och helt höll på att utarma den svenska staten. När vi
            kom tillbaka fick vi försöka sanera och samtidigt få upp sysselsättningen.
            Till att börja med skedde en nedgång innan det gav effekt. Det
            är en sannare bild av det historiska perspektivet.
          </note>
          <note type="speaker">
            Anf. 119 ANA MARIA NARTI (fp) replik:
          </note>
          <note>
            Fru talman! Sven-Erik Österberg tycker att aktivitetsgarantin
            fungerar i stort sett bra. Då vill jag ställa en mycket enkel
            fråga. Sedan åtgärden infördes
          </note>
          <note>
            - och den har redan fyllt ett år - har man hela tiden sagt att
            de som organiserar aktivitetsgarantin ska samarbeta brett i samhället.
            Jag har haft många tillfällen att diskutera med folk från AMS
            och fråga om vad som har hänt med samarbetet med invandrarorganisationerna.
          </note>
          <note>
            Jag har hört många tröstord; självklart ska man samarbeta med
            invandrarorganisationerna. I praktiken har jag inte hittat ett
            enda exempel på sådant samarbete. Tvärtom, när Afrosvenskarnas
            riksförbund gick till Länsarbetsnämnden och erbjöd sig att sätta
            i gång en del aktiviteter, fick de svaret att det redan görs och
            att de inte behövs.
          </note>
          <note type="speaker">
            Anf. 120 SVEN-ERIK ÖSTERBERG (s) replik:
          </note>
          <note>
            Fru talman! Först och främst kan jag säga att aktivitetsgarantin
            har varit i gång i full skala sedan den 1
          </note>
          <note>
            augusti. Det är lång bit kvar till ett år. Det är fråga om ett
            halvår.
          </note>
          <note>
            Sedan var det samarbetet med olika organisationer. Det kan nog
            till viss del vara som Ana Maria
          </note>
          <note>
            Narti säger. Aktivitetsgarantin skulle nog kunna kompletteras
            med ett allmänt bättre samarbete med organisationer, fackliga
            organisationer och invandrarorganisationer. Det finns också exempel
            på att det har skett.
          </note>
          <note>
            När jag besökte Värmland - det blir mycket med
          </note>
          <note>
            Runar Patriksson och Värmland - fanns det ett gott samarbete
            med de fackliga organisationerna. De var med och stöttade de som
            deltog i aktiviteten, och de var med och tog fram praktikplatser
            på företagen tillsammans med de fackliga kamraterna. Det var ett
            gott utfall. Det skulle naturligtvis också kunna appliceras på
            invandrarorganisationerna. Jag är inte alls negativ till den tanken.
          </note>
          <note type="speaker">
            Anf. 121 ANA MARIA NARTI (fp) replik:
          </note>
          <note>
            Fru talman! Jag har fått in flera rapporter från både Riksdagens
            revisorer och från IFAU, Institutet för arbetsmarknadspolitisk
            utvärdering, med mycket drastiska omdömen från invandrare om samarbetet
            eller om någonting som borde ha varit ett samarbete med arbetsförmedlingar.
            Klagomålen från invandrarbefolkningen när det gäller hur människor
            behandlas på arbetsförmedlingen är mycket starka. Hur kommer det
            att bli när man har centraliserat och koncentrerat så mycket av
            detta arbete inom aktivitetsgarantin?
          </note>
          <note>
            Försäkringskassorna har på många ställen slutat att betala för
            rehabilitering av arbetslösa. Vi vet att när man är arbetslös
            får man större problem med hälsan. Vem kommer att betala för rehabilitering
            av långtidsarbetslösa?
          </note>
          <note type="speaker">
            Anf. 122 SVEN-ERIK ÖSTERBERG (s) replik:
          </note>
          <note>
            Fru talman! Jag ska säga någonting om gruppen invandrare. Jag
            nämnde en del, nämligen den s.k.
          </note>
          <note>
            åldersdiskriminering som finns på många ställen.
          </note>
          <note>
            Men det är alldeles för vanligt förekommande att människor diskrimineras
            på grund av utländsk härkomst. Det ser vi i arbetslivet. Det finns
            exempel på när man har ringt och presenterat sig som svenskfödd
            och har varit intressant för en intervju, men om man har talat
            om sitt riktiga namn och det har avslöjats att man kommer från
            någonstans utanför Sverige har man inte varit intressant för intervju.
            Där finns någonting som en politiker ska ta tag i. Men det måste
            också vara en uppgift brett i samhället.
          </note>
          <note>
            Vill vi ha ett harmoniskt samhälle måste också näringslivet och
            arbetsgivare ta sitt ansvar. Det går inte att bara skjuta åt sidan
            och säga att någon annan får göra det. Det är ett brett ansvar
            när det gäller invandrarsidan. Det vill jag lyfta fram i debatten.
            Vi måste ägna oss mer åt detta i framtiden.
          </note>
          <note type="speaker">
            Anf. 123 RUNAR PATRIKSSON (fp) replik:
          </note>
          <note>
            Fru talman! Många av de saker jag tänkte ta upp har redan gått
            runt här. Men jag tänkte ändå fråga om aktivitetsgarantin. Den
            fungerade tydligen när utskottsordföranden Österberg var i Värmland.
            Hela
          </note>
          <note>
            Värmlandsbänken blev uthängd i Värmlands Folkblad i förrgår.
            Vi fick en riktig rappa för att vi har stött denna garanti. Det
            vore intressant att få höra var i Värmland det fungerar så att
            vi kan ta fram ett bra exempel.
          </note>
          <note>
            Jag tycker själv att det finns mycket i aktivitetsgarantin som
            är lovvärt. Att garantera någon en aktivitet måste vara en uppgift
            vi har i riksdagen.
          </note>
          <note>
            Har ordergivningen från vårt beslut via AMS ut till arbetsförmedlingarna
            blivit felaktig? En hel del arbetsförmedlare är oroliga över sitt
            sätt att arbeta och känner olust inför arbetet. De känner att
            det arbetsunderlag de har fått inte är riktigt bra.
          </note>
          <note type="speaker">
            Anf. 124 SVEN-ERIK ÖSTERBERG (s) replik:
          </note>
          <note>
            Fru talman! De som jobbar på arbetsförmedlingarna är en grupp
            människor som har varit hårt ansträngda under hela 90-talet. Det
            har varit oerhört mycket besök och många människor som har vänt
            sig dit. Det är en grupp som känner sig sliten.
          </note>
          <note>
            Aktivitetsgarantin är ett helt nytt sätt att arbeta på för personalen.
            De ska arbeta på individbasis, göra program och vara delaktig
            gentemot den enskilda människan på ett helt annat sätt än vad
            vanlig platsförmedling innebar och hur de gamla åtgärdsprogrammen
            presenterades.
          </note>
          <note>
            Sedan har jag ett kort svar till Runar Patriksson.
          </note>
          <note>
            Exemplet på en fungerande aktivitetsgaranti var på
          </note>
          <note>
            Arbetsförmedlingen i Karlstad. Det finns naturligtvis kritik
            i Värmland precis som i andra län. Men det hör lite grann ihop
            med var man bor, vilken ålder man har, hur man ser på möjligheterna
            att få ett jobb. Det är inte alltid det är aktiviteten i sig det
            är fel på utan att det finns en misströstan över den egna situationen.
          </note>
          <note>
            Här får vi vara med och diskutera förbättringar.
          </note>
          <note>
            Jag har varit med och gett ett förslag i mitt huvudanförande,
            nämligen om övergångsarbetsmarknad. Det kan naturligtvis vara
            flera åtgärder.
          </note>
          <note type="speaker">
            Anf. 125 RUNAR PATRIKSSON (fp) replik:
          </note>
          <note>
            Fru talman! Jag tackar för det. Jag kan kontrollera med Karlstad
            där det fungerar bra. Jag har under jullovet besökt många arbetsförmedlingar.
            Jag håller med om att det finns många ställen där det fungerar
            bra.
          </note>
          <note>
            Jag har en sista fråga till Sven-Erik Österberg. I
          </note>
          <note>
            mitt inlägg sade jag att regionalpolitik och arbetsmarknadspolitik
            borde samordnas bättre så att urbaniseringen kan stoppas och att
            vi kan använda Glesbygdssverige till lokalisering av arbetsplatser
            på ett annat sätt än vad vi gör i dag. Har jag stöd i detta från
          </note>
          <note>
            Sven-Erik Österberg? Är den politik som förs för regionerna inte
            speciellt bra för arbetsmarknadspolitiken om hela Sverige ska
            leva?
          </note>
          <note type="speaker">
            Anf. 126 SVEN-ERIK ÖSTERBERG (s) replik:
          </note>
          <note>
            Fru talman! Vi har ett problem. Vi har ett strukturproblem i
            landet, där vissa regioner växer kraftigt och andra inte. Det
            påverkar också den del som ligger inom arbetsmarknadspolitikens
            ram. Men det är klart att arbetsmarknadspolitiken inte kan lösa
            alla de problemen. Det är jag den förste att hålla med om. Den
            måste paras med en effektiv regionalpolitik.
          </note>
          <note>
            Nu lade en utredning fram ett betänkande strax före jul som nu
            är under remiss. Jag ska med stort intresse ta del av vad det
            kommer att ge i propositionsskrivningen. De förslagen som kommer
            att läggas fram där kommer vi att ha nytta av i arbetsmarknadspolitiken
            för att få en bättre balans i landet.
          </note>
          <note>
            Jag är själv glesbygdsbo, som Runar Patriksson vet, så jag värnar
            väldigt mycket om de orter som ligger utanför de stora centrumen.
            Jag menar att man också där ska kunna ha tillväxt, bo och ha det
            bra, likväl som på andra ställen i landet.
          </note>
          <note type="speaker">
            Anf. 127 CARINA HÄGG (s):
          </note>
          <note>
            Fru talman! Det har varit väldigt intressant att följa den här
            debatten, där de viktigaste frågorna på arbetsmarknadsområdet
            och det regionalpolitiska området har tagits upp som oftast diskuteras
            utanför kammaren. Jag vill som sista talare ta mig tid att diskutera
            en fråga som inte tillhör dem som vi fokuserar mest på men som
            ändå är av stor vikt för dem som finns på den svenska arbetsmarknaden.
          </note>
          <note>
            Jag har tidigare på samma sätt försökt spegla den risk jag ser
            i att man på många håll inte använder svenska språket som arbetsspråk
            ute på arbetsplatserna och vad det innebär ur demokratisk synpunkt
            att man inte kan ta del av information på det språk som man för
            övrigt talar på arbetsplatsen.
          </note>
          <note>
            Jag ska här ta upp en annan fråga, som handlar om att företag
            som etablerar sig i Sverige inte bara måste respektera svenska
            språket som arbetsspråk på arbetsplatserna utan också måste respektera
            våra lagar och avtal.
          </note>
          <note>
            Vi vet att världens största biltillverkare General
          </note>
          <note>
            Motors köpte den återstående halvan av Saab Automobile från Wallenbergsfärens
            Investor. Många av de här utländska uppköpen eller fusionerna
            med svenska storföretag som vi har sett har också andra konsekvenser.
            Svenska stoltheter som Volvo, Pharmacia och
          </note>
          <note>
            Astra är nu till stora delar utländskt ägda. Även statliga företag
            som Nordbanken har tvingats söka sig till utländska samarbetspartner.
          </note>
          <note>
            Tiden är nu definitivt förbi då ett företag kunde ses som en
            nationell tillgång. Stora företag konkurrerar i dag på världsmarknaden
            och kan knappast överleva om de inte finner lämpliga samarbetspartner
            från andra länder.
          </note>
          <note>
            Jag kom nu i veckan från Taiwan, där man ser att det svenska
            näringslivet och stora delar av det taiwanesiska näringslivet
            förvånansvärt nog passar väl ihop. Det finns förutsättningar för
            att utvecklas vidare, och jag tycker att det är sådant som man
            välkomnar.
          </note>
          <note>
            Svenska uppköp av utländska företag och utländska uppköp av svenska
            företag kommer att fortsätta, samtidigt som den svenska arbetsmarknaden
            blir intressant att etablera sig på för utländska ägare av företag.
          </note>
          <note>
            Det är i grunden positivt för vårt land att utländska företag
            väljer att investera i Sverige. Just ISA
          </note>
          <note>
            jobbar med att utveckla den här delen vidare, och det står jag
            helt bakom.
          </note>
          <note>
            Sällan uppmärksammas problem i samband med de här fusionerna
            och de kulturkrockar som ofrånkomligen blir följden av att svenska
            företag fusioneras med utländska. När anställda och ledning kommer
            med kritik eller synpunkter har företaget ofta en mycket annorlunda
            syn på t.ex. personalpolitik, utifrån andra länders erfarenheter
            och regelverk. Det finns naturligtvis ingen generell företagskultur
            i ett land - det varierar mellan varje företag - men man kan ändå
            finna att företag från andra länder ofta har andra traditioner
            än svenska företag.
          </note>
          <note>
            Mest uppmärksammade är problemen med den amerikanska företagskulturen.
            De amerikanska företagen är väldigt ofta hierarkiskt uppbyggda,
            och ledningarna brister när det gäller information till och inflytande
            från de anställda. Rapportskrivande är väldigt dominerande. Företagskulturen
            i Sverige är mindre auktoritär, och de anställda är vana vid att
            arbeta självständigt och diskutera frågor som rör arbetet med
            såväl kolleger som chefer och företagsledning.
          </note>
          <note>
            Vi minns det uppmärksammade fallet när Lear
          </note>
          <note>
            Corporation lade ned verksamheten i en del av Sverige. Informationen
            till personal och fackklubb var den gången mycket bristfällig,
            och många av de anställda kände att de blev utkastade direkt på
            gatan.
          </note>
          <note>
            Tidigare har liknande problem uppmärksammats när den amerikanska
            leksaksjätten Toys 'r' Us etablerade sig i Sverige. Den gången
            ledde företagets ovilja att skriva kollektivavtal för sina anställda
            i Sverige till en uppslitande facklig konflikt med företagsledningen.
          </note>
          <note>
            Listan på exempel kan göras längre. Alla har det gemensamt att
            stora företag med bakgrund i framför allt en amerikansk kultur
            och med mer liberal lagstiftning brister i delar som är grundläggande
            i det svenska arbetssättet.
          </note>
          <note>
            Jag har också träffat på exempel i min valkrets när jag har varit
            ute på arbetsplatsbesök som känns som väldigt onödiga problem
            och konflikter. Det skulle kunna fungera bättre om man kände till
            mer av den svenska arbetsmarknadens tradition.
          </note>
          <note>
            Vi måste från svensk sida ställa krav på att de företag som etablerar
            sig i Sverige följer svensk lag och respekterar fackliga rättigheter.
            Såväl svenska som utländska företag måste respektera de regler
            vi har för skydd av anställning, arbetsmiljö och medinflytande.
          </note>
          <note>
            Det har uppenbart brutits mot detta vid ett flertal tillfällen,
            som de tidigare exemplen tydligt visade.
          </note>
          <note>
            Om vi bortser från rena lagbrott, som får anses höra till ovanligheterna,
            finns det en gråzon där företag och anställda måste komma överens
            om de regler som gäller. Det här kommer att bli en allt viktigare
            fråga för fackföreningsrörelsen i framtiden, och dessa förhandlingar
            måste tas på allvar.
          </note>
          <note>
            Samtidigt är det uppenbart att det tyngsta ansvaret faller på
            arbetsgivarna. Dessa måste anstränga sig mer för att få en rimlig
            dialog med de anställdas representanter. Fungerar inte det här
            samarbetet på ett tillfredsställande sätt riskerar vi att få ett
            samhälle där alltfler anställda känner sig otrygga i jobbet eller
            där informationskanalerna mellan ledning och anställda inte fungerar.
            Även företagsledningar från andra länder med en annan företagskultur
            måste respektera de rättmätiga krav på att bli behandlade med
            respekt som de anställda för fram. I grunden är detta ett överlevnadskrav
            även för de här berörda företagen.
          </note>
          <note>
            Fungerar inte kommunikationen med de anställda blir resultatet
            inte bra.
          </note>
          <note>
            Jag tycker mig på mina arbetsplatsbesök ha kunnat se att det
            här har lett till brister i effektiviteten och att anställda med
            kreativitet och goda ambitioner har känt att de inte kan utvecklas
            på ett företag. Då blir det naturligtvis ett individuellt problem,
            men det blir också problem för företaget. Om det handlar om en
            liten ort kan det här på sikt utarma det företag som är väldigt
            viktigt för en bygd.
          </note>
          <note>
            I framtiden måste vi bli bättre på att kräva att företag som
            är verksamma i Sverige respekterar lagar och avtal och behandlar
            de anställda med respekt samt att man konsekvent använder och
            månar om det svenska språket i det dagliga arbetet ute på arbetsplatserna,
            så att anställda kan ta till sig information och förstår de instruktioner
            som de får. Det är dels en fråga om att värna det svenska språkets
            framtid i
          </note>
          <note>
            Sverige, dels en demokratifråga på arbetsplatserna.
          </note>
          <note type="speaker">
            Anf. 128 RUNAR PATRIKSSON (fp):
          </note>
          <note>
            Fru talman! Det var synd att jag måste begära replik, eftersom
            debatten egentligen är slut. Men jag klarade inte att låta Carina
            Hägg gå oemotsagd.
          </note>
          <note>
            Är det så att Carina Hägg anser att globaliseringen av företagsamheten
            på något sätt är ett problem? Jag bor vid en landgräns och hör
            hur man i Norge ofta säger att Sverige tar över arbetsmarknaden
            i Norge och ser att norska oljemiljoner hamnar i Sverige. Ikea
            erövrar hela Europa osv. Det är väl en fördel om de svenska företagen,
            även med utländskt kapital, för in kraft i Taiwan och kan etablera
            sig där - jag har förstått att det är viktigt. Hur skulle det
            gå om svensk försvarsindustri inte kunde vara med i globaliseringen
            och europeiseringen, vid EU-sammanslagningarna och den transatlantiska
            länken?
          </note>
          <note>
            Alternativet är att de baltiska länderna tar våra arbetsintensiva
            företag till sina länder och till Polen.
          </note>
          <note>
            Det får vi ju leva med.
          </note>
          <note type="speaker">
            Anf. 129 CARINA HÄGG (s):
          </note>
          <note>
            Fru talman! Även om jag nu missar mitt tåg hem tycker jag att
            det är viktigt att Runar Patriksson tar upp den här diskussionen
            i en replik. Jag vill inte på något sätt bli missuppfattad.
          </note>
          <note>
            Jag tror att det är oerhört viktigt att tänka på en annan sak
            även om man har en grundläggande inställning att det är positivt
            med globaliseringen och vad den i huvudsak innebär. Den innebär
            också att vi har företagsetableringar över nationsgränserna och
            över gränserna mellan världsdelarna. Jag kunde, som sagt var,
            se positiva exempel på det här under mitt besök i Taiwan, där
            det finns ett fyrtiotal svenska företag. Det finns också taiwanesiska
            företag i Sverige. Om man bejakar en sådan utveckling måste man
            också våga se att det finns problem, problem som man kan lösa
            om man tar upp dem och diskuterar dem.
          </note>
          <note>
            När jag har mött den här typen av problem, att företagskulturer
            som har utvecklats någon annanstans krockar med kulturen på en
            arbetsplats i Sverige, tycker jag att de är ganska onödiga. Men
            de finns och existerar, och vi måste våga ta upp dem och försöka
            lösa dem för att underlätta ytterligare internationalisering på
            arbetsmarknaden.
          </note>
          <note type="speaker">
            Anf. 130 RUNAR PATRIKSSON (fp):
          </note>
          <note>
            Fru talman! Jag kan ta ett exempel från när jag åker runt och
            besöker företag, något som säkert Carina Hägg också gör. Då träffar
            man på utländska chefer som säkert har hamnat i Sverige på grund
            av att deras huvudföretag i något land har köpt svenska företag.
            Jag har träffat på företagsledare som säger att det är bra att
            komma in i svensk kultur inom företagsamhet och arbetsmarknad.
            För när de kommer till
          </note>
          <note>
            Sverige - det var något exempel med Lear och sådant som Carina
            Hägg tog upp - måste de lära sig att leva efter svenska regler.
            Jag tror att det medför att en del företag när de globaliserar
            sig och kommer till andra länder säger att det var nyttigt att
            komma till Sverige, att bli delägare i ett svenskt företag och
            att lära sig svensk arbetsmarknad och svensk företagarpolitik.
          </note>
          <note type="speaker">
            Anf. 131 CARINA HÄGG (s):
          </note>
          <note>
            Fru talman! Om vi diskuterar de här sakerna ute på arbetsplatserna,
            fackföreningarna och arbetsledningen och även politiskt, innebär
            det så klart att man också kan hitta lösningar på de här problemen.
            Det gör vi ju när vi möter varandra i de olika sakfrågorna.
          </note>
          <note>
            Men hittills har jag upplevt att man väjer för att ta upp den
            här diskussionen och att man på så sätt tvärtom fördjupar problemen
            så att vi får de väldigt negativa exempel som vi har kunnat läsa
            om i medierna.
          </note>
          <note>
            Det finns också många andra vardagsproblem på de här företagen
            som egentligen aldrig kommer dithän att man på allvar sätter sig
            ned och försöker lösa dem. Det kan vara negativt för de här företagens
            utveckling. Särskilt bekymrad blir jag när jag ser att det också
            kan vara negativt för en hel orts utveckling eftersom många av
            dem som företaget kanske skulle ha allra störst nytta av väljer
            att söka sig till andra arbetsplatser där de kan utvecklas och
            ta det ansvar som de har gjort under tidigare ledningar.
          </note>
          <note>
            Den allmänpolitiska debatten var härmed avslutad.
          </note>
          <note>
            5 § Anmälan om inkomna faktapromemorior om förslag från Europeiska
            kommissionen, m.m.
          </note>
          <note>
            Tredje vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            2000/01:61 Rådets rekommendation om barns och ungdomars alkoholkonsumtion
            KOM(2000)736
          </note>
          <note>
            till socialutskottet
          </note>
          <note>
            2000/01:62 Förslag från Europeiska kommissionen om förslag till
            rådets direktiv om miniminormer för medlemsstaternas förfaranden
            för att bevilja eller återkalla flyktingstatus KOM(2000)578 till
            socialförsäkringsutskottet
          </note>
          <note>
            6 § Bordläggning
          </note>
          <note>
            Anmäldes och bordlades
          </note>
          <note>
            Konstitutionsutskottets betänkanden
          </note>
          <note>
            2000/01:KU9 Yttrande- och tryckfrihetsfrågor
          </note>
          <note>
            2000/01:KU10 Granskning av statsrådens tjänsteutövning och regeringsärendenas
            handläggning
          </note>
          <note>
            Justitieutskottets betänkanden
          </note>
          <note>
            2000/01:JuU5 Videokonferens och telefon i allmän förvaltningsdomstol,
            m.m.
          </note>
          <note>
            2000/01:JuU6 Ekonomisk brottslighet
          </note>
          <note>
            2000/01:JuU7 Ansvaret för inregistrering av bouppteckningar och
            för arvsbeskattning, m.m.
          </note>
          <note>
            Socialutskottets betänkande
          </note>
          <note>
            2000/01:SoU7 Barn - här och nu Redogörelse för barnpolitiken
            i Sverige
          </note>
          <note>
            Miljö- och jordbruksutskottets betänkanden
          </note>
          <note>
            2000/01:MJU6 Biodling
          </note>
          <note>
            2000/01:MJU7 Trädgårdsnäringen
          </note>
          <note>
            Bostadsutskottets betänkande
          </note>
          <note>
            2000/01:BoU4 Vissa fastighetsrättsliga frågor
          </note>
          <note>
            7 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 19 januari
          </note>
          <note>
            2000/01:216 av Carlinge Wisberg (v) till näringsminister Björn
            Rosengren
          </note>
          <note>
            Samhalls arbetsmiljöansvar
          </note>
          <note>
            2000/01:217 av Per-Samuel Nisser (m) till miljöminister Kjell
            Larsson
          </note>
          <note>
            Avfallsförbränning
          </note>
          <note>
            2000/01:218 av Lars Lindblad (m) till kulturminister
          </note>
          <note>
            Marita Ulvskog
          </note>
          <note>
            Politisk fri radio
          </note>
          <note>
            2000/01:219 av Per Lager (mp) till näringsminister
          </note>
          <note>
            Björn Rosengren
          </note>
          <note>
            Tunnfilmsteknik
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 23 januari.
          </note>
          <note>
            8 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 19 januari
          </note>
          <note>
            2000/01:546 av Eva Flyborg (fp) till näringsminister
          </note>
          <note>
            Björn Rosengren
          </note>
          <note>
            Regelverket för småföretagare
          </note>
          <note>
            2000/01:547 av Ewa Thalén Finné (m) till miljöminister Kjell
            Larsson
          </note>
          <note>
            Kretsloppssamhället
          </note>
          <note>
            2000/01:548 av Ingegerd Saarinen (mp) till utbildningsminister
            Thomas Östros
          </note>
          <note>
            Alternativ till djurförsök
          </note>
          <note>
            2000/01:549 av Marie Engström (v) till statsrådet
          </note>
          <note>
            Ingegerd Wärnersson
          </note>
          <note>
            Det fysiska aktivitetsåret 2001
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 23 januari.
          </note>
          <note>
            9 § Anmälan om skriftligt svar på fråga
          </note>
          <note>
            Anmäldes att skriftligt svar på följande fråga inkommit
          </note>
          <note>
            den 19 januari
          </note>
          <note>
            2000/01:517 av Chatrine Pålsson (kd) till utrikesminister Anna
            Lindh
          </note>
          <note>
            Vaccin mot bilharzia
          </note>
          <note>
            Svaret redovisas i bilaga som fogas till riksdagens snabbprotokoll
            tisdagen den 23 januari.
          </note>
          <note>
            10 § Kammaren åtskildes kl. 14.02.
          </note>
          <note>
            Förhandlingarna leddes av förste vice talmannen från sammanträdets
            början t.o.m. 4 § anf. 43 (delvis), av talmannen därefter t.o.m.
            anf. 102 (delvis) och av tredje vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
