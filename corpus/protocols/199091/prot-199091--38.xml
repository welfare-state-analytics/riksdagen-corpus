<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199091</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199091</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199091--38</head>
          <docDate when="1990-12-04">1990-12-04</docDate>
        </div>
      </front>
      <body>
        <div>
          <note>
            1 § Justering av protokoll
          </note>
          <note>
            Justerades protokollet för den 28 november.
          </note>
          <note>
            2 § Ny riksdagsledamot m.m.
          </note>
          <note>
            Upplästes och lades till handlingarna följande från valprövningsnämnden
            inkomna
          </note>
          <note>
            Berättelse om granskning av bevis för riksdagsledamot och ersättare
            för riksdagsledamöter
          </note>
          <note>
            Till valprövningsnämnden har från riksskatteverket inkommit bevis
            om att Bo Toresson (s), Stockholm, utsetts till ny ledamot av
            riksdagen fr.o.m. den 1
          </note>
          <note>
            januari 1991 sedan Marianne Stålberg (s) avsagt sig sitt uppdrag
            som riksdagsledamot. Till ersättare för riksdagsledamöter har
            utsetts Rune Berglund,
          </note>
          <note>
            Vemhån, och Hans-Göran Wiberg, Strömsund
          </note>
          <note>
            (båda s).
          </note>
          <note>
            Valprövningsnämnden har denna dag granskat bevisen och därvid
            funnit att de blivit utfärdade i enlighet med 15 kap. 1 § vallagen.
          </note>
          <note>
            Stockholm den 3 december 1990
          </note>
          <note>
            Stig Nordlund/
          </note>
          <note>
            Sven-Georg Grahn
          </note>
          <note>
            3 § Svar på fråga 1990/91:253 om hemspråksundervisningen
          </note>
          <note type="speaker">
            Anf. 1 Statsrådet GÖRAN PERSSON (s):
          </note>
          <note>
            Fru talman! Seija Viitamäki-Carlsson har mot bakgrund av de av
            regeringen aviserade nedskärningarna av statsbidrag till hemspråksundervisningen
            frågat mig om den kommunala självbestämmanderätten är starkare
            än internationella överenskommelser som Sverige ratificerat, så
            att man kan befara att ESK-
          </note>
          <note>
            dokumentet om den mänskliga dimensionen § 32
          </note>
          <note>
            får en underordnad betydelse.
          </note>
          <note>
            Regeringen har nyligen lämnat förslag till riksdagen om bl.a.
            ett nytt statsbidragssystem till skolsektorn (prop. 1990/91:18
            om ansvaret för skolan). Enligt förslaget kommer det nya statsbidraget
            till skolsektorn att ges i form av ett generellt finansiellt stöd
            till kommunerna utan några öronmärkta bidragsdelar. Kommunerna
            kommer således själva att -- inom de ramar som regering och riksdag
            lägger fast -- ansvara för bl.a.
          </note>
          <note>
            fördelning av resurser till skolverksamheten. De av regeringen
            aviserade nedskärningarna på skolområdet kommer att behandlas
            i 1991 års budgetproposition. Jag är därför inte beredd att i
            dag närmare redovisa dessa förslag.
          </note>
          <note>
            Riksrevisionsverket har i sin förvaltningsrevision framhållit
            att hemspråksundervisningen i dag ofta bedrivs individuellt eller
            i mycket små grupper, varför kostnaderna per undervisningstimme
            blir betydligt högre än för andra ämnen. En effektivare användning
            av resurserna t.ex. i form av större gruppstorlekar, går enligt
            min mening mycket väl att förena med av Sverige ratificerade överenskommelser
            om mänskliga rättigheter.
          </note>
          <note>
            Anf. 2 SEIJA VIITAMÄKI-CARLSSON
          </note>
          <note>
            (v):
          </note>
          <note>
            Fru talman! Jag tackar skolministern för svaret.
          </note>
          <note>
            Jag vill ändå gå in på de här förslagen som skolministern inte
            är beredd att diskutera i dag. Det föreslås nämligen att grunden
            för beräkningsmodellen för specialresurs 2 är ett nytt schabloniserat
            behovsmått, dvs. andelen barn i skolpliktig ålder mellan sju och
            femton år -- med minst en förälder som är född i utlandet -- i
            kommunerna. Detta drabbar andra och tredje generationens invandrare,
            vilkas föräldrar är födda i Sverige. Detta gäller även tornedalingarna,
            zigenarna och samerna. Enligt förslaget kan de inte få statsbidrag
            för hemspråksundervisning och undervisning i svenska som andra
            språk.
          </note>
          <note>
            Vidare föreslås att kommunerna fritt kan disponera över resurserna,
            dvs. de får ett visst belopp de själva kan bestämma över. Därmed
            är det kommunernas välvilja som avgör om invandrarundervisningen
            får resurser eller inte.
          </note>
          <note>
            Det finns ingen garanti för att invandrarelevernas behov blir
            tillgodosedda på bästa möjliga sätt.
          </note>
          <note>
            Fru talman! Jag undrar om inte utgångspunkten för beräkning av
            statsbidraget för undervisning i hemspråket skall vara att det
            är elevernas behov som är vägledande och inte föräldrarnas födelseort
            samt att bidragen till invandrarbarnens undervisning även i fortsättningen
            skall öronmärkas för detta ändamål.
          </note>
          <note type="speaker">
            Anf. 3 Statsrådet GÖRAN PERSSON (s):
          </note>
          <note>
            Fru talman! Det statsbidragssystem som Seija
          </note>
          <note>
            Viitamäki-Carlsson tar upp är just nu föremål för behandling
            i riksdagen. Det kommer upp till avgörande här i kammaren den
            12 december. Jag har anledning att tro att vi får en bred uppslutning
            kring detta statsbidragssystem, kanske rent av även från Seija
            Viitamäki-Carlssons eget parti. Det beror nog inte i så fall på
            att man övergett hemspråkseleverna och deras undervisning, utan
            det beror på att man har förstått systemets innebörd. Statsbidraget
            är i fortsättningen icke det som garanterar rätten till en viss
            typ av undervisning. Statsbidraget är ett finansiellt stöd till
            kommunerna. Det räknas upp beroende på vissa objektiva kriterier,
            exempelvis, som det nyss refererades till, att en förälder är
            född i utlandet.
          </note>
          <note>
            Man måste hålla isär beräkningen av statsbidraget och rätten
            att få hemspråksundervisning. Det är två skilda saker. Vi gör
            inga förändringar i rätten till hemspråksundervisning i den proposition
            som nu ligger i riksdagen.
          </note>
          <note>
            Vi har däremot sagt att vi inte är nöjda med det sätt som hemspråksundervisningen
            organiseras på ute i kommunerna. Det är alldeles för små grupper,
            ofta enskild undervisning med en lärare och en elev --
          </note>
          <note>
            ett resursanspråk som vi i övrigt i skolan inte alls har möjlighet
            att svara upp emot. Det är den saken vi nu har satt fingret på.
            Vi hoppas att det leder fram till en bättre användning av resurserna
            och en mer skolliknande situation även i hemspråksundervisningen.
            Det innebär att hemspråkseleverna skall få en bra hemspråksundervisning
            men att det skall ske till lägre samhällskostnader. Detta är bakgrunden,
            och det får inte blandas ihop med statsbidragssystemet, som nu
            skall behandlas i riksdagen.
          </note>
          <note>
            Anf. 4 SEIJA VIITAMÄKI-CARLSSON
          </note>
          <note>
            (v):
          </note>
          <note>
            Fru talman! Tack för svaret, skolministern. Vi står självfallet
            fast vid de överenskommelser som gjordes i fjol och som statsministern
            berörde i svaret i förra veckan till Ylva Johansson.
          </note>
          <note>
            Jag har ändå en kort fråga till. Varför börjar skolministern
            med en nedskärning av just hemspråksundervisningen och pekar ut
            det området?Det finns ju också andra områden där undervisningen
            inte bedrivs effektivt.
          </note>
          <note type="speaker">
            Anf. 5 Statsrådet GÖRAN PERSSON (s):
          </note>
          <note>
            Fru talman! Jag är alltid tacksam för upplysningar om de områden
            där vi kan göra effektiva insatser.
          </note>
          <note>
            Jag tar gärna emot förslag. I det här fallet har vi gett riksrevisionsverket
            ett uppdrag. Man har bl.a. tittat på Göteborgs kommun som är en
            stor kommun med många hemspråkselever. Där är den genomsnittliga
            gruppstorleken i dag i hemspråksundervisningen 1,4 elever per
            grupp.
          </note>
          <note>
            Det är alltså nästan uteslutande enskild undervisning. Ett sådant
            system kan vi inte ha. Det innebär att om vi inte gör någonting
            åt detta bygger vi in motsättningar mellan den här verksamheten
            och andra typer av verksamheter i skolan. Det vore mycket olyckligt.
            Jag tycker därför att det är bra att vi gör någonting åt detta
            nu och att vi gör det på ett sådant sätt att vi kan hävda hemspråksundervisningens
            kvalitet. Det är detta vi utgår ifrån, ingenting annat.
          </note>
          <note>
            Anf. 6 SEIJA VIITAMÄKI-CARLSSON
          </note>
          <note>
            (v):
          </note>
          <note>
            Fru talman! Jag tackar skolministern för svaret. Då återkommer
            vi nästa vecka.
          </note>
          <note>
            Överläggningen var härmed avslutad.
          </note>
          <note>
            4 § Svar på fråga 1990/91:259 om industrisysselsättningen i Strömstad
          </note>
          <note type="speaker">
            Anf. 7 Industriminister RUNE MOLIN (s):
          </note>
          <note>
            Fru talman! Sverre Palm har frågat vilka åtgärder jag är beredd
            att vidta för att återskapa industrisysselsättningen i Strömstad.
          </note>
          <note>
            Sverre Palm frågar mot bakgrund av Electrolux nedläggning av
            fabriken i Strömstad i augusti i år.
          </note>
          <note>
            Vad Strömstad tidigt har fått känna av är tecken på en kostnadskris
            som hotar att drabba stora delar av det svenska näringslivet.
            En av regeringens huvuduppgifter är att bryta denna utveckling.
          </note>
          <note>
            Det som inträffat under den tid som gått sedan
          </note>
          <note>
            Sverre Palm ställde nästan samma fråga till min företrädare för
            ett år sedan är att Electrolux nu har lämnat Strömstad.
          </note>
          <note>
            Fabrikslokalen har övertagits av ett konsortium med regionala
            och lokala intressenter. Konsortiets ambition är att skapa nya
            arbetstillfällen i
          </note>
          <note>
            Strömstad.
          </note>
          <note>
            Samhall har tagit över den kablagetillverkning som
          </note>
          <note>
            Electrolux bedrev och sysselsätter ca 60 personer.
          </note>
          <note>
            Arbetsförmedlingen arbetar mycket aktivt för att ge de f.d. electroluxanställda
            nya möjligheter genom platsförmedling, utbildning osv. Hälften
            av de uppsagda har i dagsläget fått arbete.
          </note>
          <note>
            Länsstyrelsen, utvecklingsfonden och länsarbetsnämnden deltar
            tillsammans med kommunen, landstinget och näringslivet i projektet
          </note>
          <note>
            Företagsförnyelse i Strömstad.
          </note>
          <note>
            Jag vill här påminna om det ansvar länsstyrelsen har i situationer
            som denna. Med den regionalpolitiska proposition som regeringen
            lade i våras ökades länsstyrelsernas resurser för att bedriva
            utvecklingsarbete i syfte att möta sådana strukturförändringar,
            som de vi nu ser i Strömstad.
          </note>
          <note>
            Industridepartementet följer utvecklingen i
          </note>
          <note>
            Strömstad noga och jag är beredd att föreslå regeringen att välvilligt
            pröva frågor om stöd till större angelägna projekt som medför
            sysselsättningsökning.
          </note>
          <note type="speaker">
            Anf. 8 SVERRE PALM (s):
          </note>
          <note>
            Fru talman! Jag tackar industriministern för svaret på min fråga.
          </note>
          <note>
            Det är positivt att regeringen välvilligt skall pröva stöd till
            angelägna projekt. Frågan är om det ger tillräckligt tydliga signaler.
          </note>
          <note>
            I dag är det verklighet som jag för ganska precis ett år sedan
            varnade för i en frågedebatt med arbetsmarknadsministern:
          </note>
          <note>
            Electroluxanläggningens nedläggning är genomförd. Crawford Door
            har varslat 23 personer om uppsägning, och på Ramfabriken Jyden
            har man varslat 20 personer om uppsägning. Detta innebär att omkring
            30 % av Strömstads industrijobb försvinner.
          </note>
          <note>
            Gränshandeln har minskat med 30--35 %, och i
          </note>
          <note>
            Strömstads tätort är nedgången i handeln omkring
          </note>
          <note>
            10--15 %. Vi brukar mäta gränshandeln i växlingen av norsk valuta,
            och det visar att nedgången är 50 %
          </note>
          <note>
            när det gäller dagligvaruhandel och att den genomsnittliga nedgången
            är 20 %.
          </note>
          <note>
            Även inom sjukvården aviseras neddragningar och där gäller det
            10 arbeten. För att ytterligare klarlägga denna bild redovisar
            jag några siffror från
          </note>
          <note>
            Arbetsförmedlingen, som visar att antalet arbetslösa i dag är
            225, jämfört med förra årets 88.
          </note>
          <note>
            160 stycken är inskrivna på beredskapsarbetsplatser och inskolning,
            medan motsvarande siffra förra året var 20.
          </note>
          <note>
            Detta är allt annat än ljusa siffror och med anledning därav
            vill jag fråga: Kan industriministern tillfälligt införa Strömstad
            kommun i stödområdet?
          </note>
          <note>
            Anf. 9 Industriminister RUNE MOLIN (s)
          </note>
          <note>
            Fru talman! För det första kan man säga att de akuta problem
            som Strömstad fick i och med
          </note>
          <note>
            Electroluxnedläggningen har vi haft mycket diskussioner om med
            representanter för Strömstads kommun och för organisationer där.
            Vi diskuterade också ett par projekt som var aktuella, och vi
            diskuterade också ett ganska omfattande stöd till ett av projekten.
            Dess värre drog man sig tillbaka från företagets sida för att
            lokalisera verksamheten till en annan plats.
          </note>
          <note>
            Vi har varit aktiva och också beredda att gå in och stödja industrilokalisering
            till Strömstad. I första hand är det länsstyrelsen som har resurser
            för de reguljära mindre projekten. Om det är större projekt kommer
            industriverket eller regeringen in i bilden.
          </note>
          <note>
            Vi är fortsättningsvis beredda att medverka till att hitta en
            lösning, men det är klart att projekten måste komma till stånd,
            och det är ett arbete som måste bedrivas i samverkan mellan lokala
            organ och länsstyrelsen. I den mån vi har möjligheter skall vi
            naturligtvis också medverka.
          </note>
          <note>
            I fråga om stödområdesindelningen måste vi naturligtvis se till
            att vi lyfter fram de områden som är mest utsatta, och till dem
            kan vi för dagen inte räkna Strömstad.
          </note>
          <note type="speaker">
            Anf. 10 SVERRE PALM (s):
          </note>
          <note>
            Fru talman! Jag tackar statsrådet för det kompletterande svaret.
            För att göra Strömstad jämförbart med t.ex. Göteborg vill jag
            nämna att en neddragning med 300 arbeten i Strömstad motsvarar
            12 000--13 000 arbeten i Göteborg.
          </note>
          <note>
            Med det jag tidigare anfört, tycker jag att jag visat att Strömstads
            arbetsmarknad utsätts för en starkt strukturell förändring. Inför
            Electroluxnedläggning anförde företaget bl.a. att dåliga kommunikationer
            var ett av skälen för nedläggningen. Detta ligger utanför industriministerns
            ansvarsområde, men jag vill ändå för industriministern understryka
            betydelsen av bra kommunikationer för att lokalisera företag till
            en region.
          </note>
          <note>
            Bohuslän är i stort behov av en infrastruktursatsning. Vi behöver
            en upprustning av Bohusbanan och förbättrade vägar -- det gäller
            såväl E 6-an som våra länsvägar.
          </note>
          <note>
            Avslutningsvis vill jag önska industriministern en bra dag i
            norra Bohuslän i morgon.
          </note>
          <note>
            Överläggningen var härmed avslutad.
          </note>
          <note>
            5 § Svar på fråga 1990/91:264 om kraftvärmeverk
          </note>
          <note type="speaker">
            Anf. 11 Industriminister RUNE MOLIN (s):
          </note>
          <note>
            Fru talman! Krister Skånberg har frågat mig vad regeringen avser
            att göra för att motverka en övergång från fjärrvärme till elvärme
            och för att främja kraftvärme.
          </note>
          <note>
            Det har från olika håll uttryckts farhågor för att de nya beskattningsregler
            som träder i kraft vid årsskiftet kommer att missgynna kraftvärme
            som utnyttjar fossila bränslen jämfört med renodlad elproduktion
            i kondenskraftverk. Det har också sagts att denna effekt förstärks
            -- särskilt vid koleldning -- när koldioxidskatten införs vid
            samma tidpunkt.
          </note>
          <note>
            Det pågår ett arbete med att analysera de nämnda problemen och
            att finna en lösning på de problem som kan föreligga. Jag är därför
            inte beredd att nu närmare kommentera vilka åtgärder som kan komma
            i fråga.
          </note>
          <note type="speaker">
            Anf. 12 KRISTER SKÅNBERG (mp):
          </note>
          <note>
            Fru talman! Jag får tacka statsrådet för svaret!
          </note>
          <note>
            Statsrådet bekräftar att det från olika håll har uttryckts farhågor
            liknande dem som jag har tagit upp i min fråga. Jag vill därför
            fråga när vi kan räkna med att regeringen kommer med förslag till
            lösning av problemen? Under mellantiden, fru talman, finns det
            stora risker för att både kraftleverantörerna och användarna fattar
            beslut om att gå över från fjärrvärme till elvärme. Det vore olyckligt
            både ur miljösynpunkt och ur samhällsekonomisk synpunkt.
          </note>
          <note>
            Är regeringen beredd att lämna besked före nyår eller deklarera
            en viljeinriktning som gör att folk väntar med att fatta beslut
            för att kunna fatta miljömässigt och ekonomiskt sett klokare beslut?
          </note>
          <note type="speaker">
            Anf. 13 Industriminister RUNE MOLIN (s):
          </note>
          <note>
            Fru talman! Som Krister Skånberg väl känner till är dessa frågor
            för närvarande föremål för förhandlingar med centern och folkpartiet.
            Dessa förhandlingar är ju inte slutförda, men när de är det kommer
            det också att ges besked om vad som planeras på detta område,
            vilket sedan blir föremål för en proposition till riksdagen.
          </note>
          <note type="speaker">
            Anf. 14 KRISTER SKÅNBERG (mp):
          </note>
          <note>
            Fru talman! Överläggningarna har ju pågått en tid, och det enda
            vi vanliga riksdagsledamöter vet om dem är ju att man inte har
            enats något vidare. Det gör att det fortfarande hade varit värdefullt
            med någon typ av viljeinriktning. Jag har väldigt svårt, fru talman,
            att föreställa mig att någon av parterna i förhandlingarna skulle
            tycka att det som det har uttryckts farhågor för skulle vara ett
            rimligt utfall.
          </note>
          <note>
            Alla måste ju ändå vara eniga om att det är en synnerligen olycklig
            utveckling. Man borde kunna deklarera att man avser att lösa problemet
            så att folk inte behöver fatta felaktiga beslut.
          </note>
          <note type="speaker">
            Anf. 15 Industriminister RUNE MOLIN (s):
          </note>
          <note>
            Fru talman! Jag har sagt offentligt flera gånger att med hänsyn
            till den omställning av nuvarande energisystem som vi har bestämt
            oss för, från kärnkraft till andra energislag, är det viktigt
            att vi behåller det fjärrvärmeunderlag som vi har för att kunna
            få kraftvärme när vi alltså får elproduktion också. Politiken
            har den inriktningen. De konkreta åtgärderna får vänta tills vi
            är klara med förhandlingarna. Tålamod krävs i den här frågan också!
          </note>
          <note type="speaker">
            Anf. 16 KRISTER SKÅNBERG (mp):
          </note>
          <note>
            Fru talman! Jag tackar för svaret! Jag uppfattade det ändå som
            en deklaration som gör att man faktiskt ger sig till tåls hos
            kraftproducenter och användare och inte i hastigt mod fattar beslut
            som gör att vi ytterligare låser fast oss vid elvärme eller att
            man väljer andra investeringar än i kraftvärme.
          </note>
          <note>
            Kraftvärmen är faktiskt en ovanligt ekonomisk och miljövänlig
            investering.
          </note>
          <note>
            Överläggningen var härmed avslutad.
          </note>
          <note>
            6 § Svar på fråga 1990/91:266 om förnybara och miljövänliga energikällor
          </note>
          <note type="speaker">
            Anf. 17 Industriminister RUNE MOLIN (s):
          </note>
          <note>
            Fru talman! Krister Skånberg har frågat mig vad regeringen avser
            att göra för att främja den fortsatta utvecklingen och öka användningen
            av förnybara och miljövänliga energikällor, bl.a.
          </note>
          <note>
            biobränslen.
          </note>
          <note>
            De energipolitiska styrmedlen har under en följd av år utformats
            med syfte bl.a. att främja användingen av alternativa energikällor,
            såsom exempelvis biobränslen. Ett av motiven för detta har varit
            en önskan att minska Sveriges kraftiga oljeberoende.
          </note>
          <note>
            Användningen av biobränslen har ökat stadigt under 1980-talet,
            delvis som en följd av en aktiv energiskattepolitik, statliga
            oljeersättningsprogram och stöd till forskning och utveckling.
          </note>
          <note>
            Koldioxid- och svavelskatterna, som införs vid kommande årskifte,
            kommer att ytterligare förbättra konkurrenskraften för de förnybara
            energikällorna.
          </note>
          <note>
            För närvarade pågår ett arbete med att analysera behovet av ytterligare
            åtgärder för att främja en fortsatt utveckling och en ökad användning
            av förnybara och miljövänliga energikällor. Jag är därför inte
            beredd att nu vidare kommentera denna fråga.
          </note>
          <note type="speaker">
            Anf. 18 KRISTER SKÅNBERG (mp):
          </note>
          <note>
            Fru talman! Jag får tacka för svaret på min fråga.
          </note>
          <note>
            Man skulle kunna uppfatta det så att statsrådet är nöjd med utvecklingen
            av biobränsleanvändningen och av biobränsletekniken. Jag menar
            med tanke på att det var ganska länge sedan som man fattade beslut
            om avvecklingen av kärnkraft, och eftersom man vet att fossila
            bränslen är en ändlig resurs, att man kunde ha drivit utvecklingen
            väsentligt kraftfullare. Det är med tanke på miljöproblemen och
            hushållen med ändliga resurser mycket viktigt att möjligheterna
            att använda biobränslen nu främjas mycket snabbt. Är statsrådet
            beredd att förorda att medel anslås för demonstrations- och fullskaleanläggningar,
            så att det skapas ett kommersiellt intresse, en marknad för en
            mera offensiv biobränsleteknik?
          </note>
          <note type="speaker">
            Anf. 19 Industriminister RUNE MOLIN (s):
          </note>
          <note>
            Herr talman! Det är naturligtvis viktigt att vi också i framtiden
            får produktion av el i kraftvärmeverk med biobränslen som energikälla
            liksom också att vi får biogasanläggningar som kan ge större möjligheter
            till elproduktion. Det byggs ju sådana anläggningar. Jag har under
            hösten invigt två sådana, en i Örebro och i fredags en i Nässjö,
            där man satsar på detta. Dessutom har riksdagen beslutat att avsätta
            500 miljoner om året under de närmaste åren för att främja tillkomsten
            av biobränslebaserade kraftvärmeanläggningar.
          </note>
          <note>
            Denna fråga ingår i energiöverläggningarna. Jag ser det som en
            viktig del i den framtida energipolitiken att få till stånd en
            utveckling av användningen av biobränslen, först i kraftvärmeverk
            -- eftersom den tekniken redan finns -- och senare i biogasanläggningar,
            till att börja med i stora prototypanläggningar och sedan, när
            man har fått tillräckliga erfarenheter, i fullskaleanläggningar.
            Men det är ganska mycket utvecklingsarbete som återstår för att
            klara en utbyggnad av biogasen.
          </note>
          <note type="speaker">
            Anf. 20 KRISTER SKÅNBERG (mp):
          </note>
          <note>
            Fru talman! Jag tycker att det låter som om vi var eniga i sak,
            men möjligen hade litet olika tidsskalor.
          </note>
          <note>
            Vi talar om två saker när det gäller gas. Den ena är biogas,
            bl.a. rötgas. I det avseendet finns det mycket intressanta erfarenheter
            från Danmark. Jag skall be att senare till industriministern få
            överlämna en broschyr, som jag så sent som i går fick från den
            danska energistyrelsen.
          </note>
          <note>
            Den andra saken är förgasning av biobränsle. Som statsrådet påpekar
            är det för litet gjort på den punkten. Det behövs på det området
            en kraftfull teknikutveckling. Det är väl framför allt den som
            behöver stöd, om vi t.ex. skall klara en avveckling av kärnkraften
            utan att det uppkommer några bekymmer för den svenska samhällsekonomin.
          </note>
          <note>
            Överläggningen var härmed avslutad.
          </note>
          <note>
            7 § Svar på fråga 1990/91:226 om biståndet
          </note>
          <note>
            Anf. 21 Statsrådet LENA HJELM-WALLÉN
          </note>
          <note>
            (s):
          </note>
          <note>
            Fru talman! Jan-Erik Wikström har frågat mig om regeringen avser
            att i budgetpropositionen lägga fram det tidigare aviserade förslaget
            om att inom biståndsramen finansiera delar av kostnaderna i
          </note>
          <note>
            Sverige för asylberättigade flyktingar från u-länder.
          </note>
          <note>
            Svaret på frågan är ja.
          </note>
          <note type="speaker">
            Anf. 22 JAN-ERIK WIKSTRÖM (fp):
          </note>
          <note>
            Fru talman! I sitt ekonomiska krispaket aviserade regeringen
            en prutning på biståndet med ungefär 7
          </note>
          <note>
            milj.kr. Jag hoppades faktiskt att detta var en sondering för
            att utröna vilka reaktionerna på förslaget skulle bli. Det var
            ju inte ett konkret förslag utan en avisering. Reaktionen har
            inte uteblivit.
          </note>
          <note>
            Folkpartiet har naturligtvis protesterat och likaså flera andra
            riksdagspartier. Alla landets kyrkor och hjälporganisationer har
            tagit avstånd från idén.
          </note>
          <note>
            SIDAs chef har offentligt kritiserat förslaget. Våra programländer
            i Afrika och Asien, vilka tar emot vårt bistånd, har frågat varför
            denna kraftiga prutning på biståndet skall sättas in när de redan
            har drabbats så hårt av oljekrisen. De fattiga länderna får lida
            för att Sveriges regering har misskött vår ekonomi.
          </note>
          <note>
            Jag hade, som sagt, hoppats att det bara var fråga om en sondering.
            När socialdemokraterna i riksdagen häromdagen beslöt att höja
            avdragsrätten för fackföreningsavgiften trodde jag nästan att
            biståndsministern i dag skulle kunna komma med beskedet att regeringen
            inte avsåg att fullfölja sin idé. Men tyvärr: svaret, som jag
            enligt praxis tackar för, är kort och avslöjande. Sveket mot de
            fattiga länderna skall fullföljas.
          </note>
          <note>
            Då är min fråga till biståndsministern: Hur kan biståndsministern
            vara med om detta?
          </note>
          <note>
            Anf. 23 Statsrådet LENA HJELM-WALLÉN
          </note>
          <note>
            (s):
          </note>
          <note>
            Fru talman! Jag vill protestera mot uttrycket svek.
          </note>
          <note>
            Vad det har handlat om under de år när jag har varit biståndsminister
            är att den aktuella delen av budgeten, biståndsramen, kontinuerligt
            och konstant har fått mycket kraftiga ökningar. Det kommer även
            nästa år att bli ökningar inom biståndsramen.
          </note>
          <note>
            Visst är behoven ute i världen omåttligt stora, men det är också
            så -- och det tycker jag att Jan-Erik
          </note>
          <note>
            Wikström skall erkänna -- att i en internationell jämförelse
            i kretsen av rika givarländer har Sverige verkligen inget att
            skämmas för. Jag vill erinra om att det som USA ger i bistånd
            är 0,15 % av deras bruttonationalinkomst, medan Västtyskland och
          </note>
          <note>
            England ger 0,41 resp. 0,31 %. Sverige står faktiskt för ett
            enprocentsmål, och det är ett mål som vi också kommer att uppfylla
            nästa år.
          </note>
          <note type="speaker">
            Anf. 24 JAN-ERIK WIKSTRÖM (fp):
          </note>
          <note>
            Fru talman! Nu tycker jag nog att biståndsministern försöker
            att blanda bort korten.
          </note>
          <note>
            Sverige har faktiskt lovat att uppfylla och stå fast vid enprocentsmålet.
            Det var en gång ett löfte till uländerna, och liberaler och socialdemokrater
            i skön förening arbetade i många år för att få gehör för denna
            tanke. Men nu tycks det vara varken ett löfte eller en målsättning
            utan bara en fras.
          </note>
          <note>
            Det är faktiskt femte gången sedan regeringsskiftet
          </note>
          <note>
            1982 som biståndet urholkas. Sedan hjälper det inte att andra
            länder sviker ännu mer än Sverige gör.
          </note>
          <note>
            Det är alltid lätt att bekänna andras synder, men jag tycker
            faktiskt att biståndsministern skall erkänna att det här är fråga
            om ett avsteg från enprocentsmålet. Det är därför som jag karakteriserar
            det som ett svek.
          </note>
          <note>
            Anf. 25 Statsrådet LENA HJELM-WALLÉN
          </note>
          <note>
            (s):
          </note>
          <note>
            Fru talman! Det är inte ett avsteg från enprocentsmålet. Den
            kostnad som vi nu finansierar inom biståndsramen, det första årets
            förläggningskostnader för flyktingar från u-länder, är kostnader
            som får räknas som bistånd enligt
          </note>
          <note>
            OECDs biståndskommitté, DAC.
          </note>
          <note>
            Naturligtvis är det så -- det ger jag Jan-Erik
          </note>
          <note>
            Wikström rätt i -- att när man gör på detta sätt kommer verksamhet
            i u-länderna som vi annars skulle ha bedrivit med hjälp av denna
            summa inte till utförande. Men ändå vill jag hålla fram att biståndet
            totalt sett kommer att öka och att det som vi gör inte är något
            svek mot u-länderna. Vi kommer i stället, till skillnad från många
            andra givarländer, att hålla fast vid våra utfästelser.
          </note>
          <note type="speaker">
            Anf. 26 JAN-ERIK WIKSTRÖM (fp):
          </note>
          <note>
            Fru talman! Men det är inte att hålla fast vid enprocentsmålet
            när man först tar 300 miljoner till
          </note>
          <note>
            Östeuropa och sedan 700 miljoner för att betala
          </note>
          <note>
            Sveriges kostnader för att ta emot flyktingar. Så kan man inte
            trolla med siffrorna. Det innebär dessutom att man ett följande
            år skall öka biståndet först med den miljard som man nu har prutat
            bort och sedan med det som motsvarar ökningen av bruttonationalinkomsten.
          </note>
          <note>
            Det är väl möjligt att en annan regering får ta itu med detta,
            men det går inte att komma ifrån att det faktiskt är fråga om
            ett avsteg från enprocentsmålet.
          </note>
          <note>
            Överläggningen var härmed avslutad.
          </note>
          <note>
            8 § Svar på fråga 1990/91:237 om livsmedelshjälp till Sovjetunionen
          </note>
          <note>
            Anf. 27 Statsrådet LENA HJELM-WALLÉN
          </note>
          <note>
            (s):
          </note>
          <note>
            Fru talman! Ingrid Hasselström Nyvall har frågat mig om jag instämmer
            i statsministerns uttalande om svensk livsmedelshjälp till Sovjetunionen.
          </note>
          <note>
            Svaret på frågan är ja.
          </note>
          <note>
            Jag framhöll redan i mitt tidigare svar till Ingrid
          </note>
          <note>
            Hasselström Nyvall att regeringen självfallet inte kommer att
            stå overksam om en hungerkatastrof verkligen skulle utbryta i
            Sovjetunionen. Som både statsministern och jag betonat följer
            vi nu situationen mycket nära och är beredda att delta i en internationellt
            samordnad aktion för livsmedelshjälp till Sovjetunionen, om läget
            där skulle kräva detta.
          </note>
          <note>
            Anf. 28 INGRID HASSELSTRÖM NYVALL
          </note>
          <note>
            (fp):
          </note>
          <note>
            Fru talman! Tack för svaret, statsrådet Hjelm-
          </note>
          <note>
            Wallén!
          </note>
          <note>
            Jag hade bett om detta klarläggande, eftersom flera olika besked
            har lämnats från regeringen. Jag är glad att statsrådet i dag
            har besvarat frågan med ett entydigt ja. Det framgick också i
            invandrarministerns debatt med min partikollega
          </note>
          <note>
            Håkan Holmberg den 22 november att det fanns ganska divergerande
            besked inom regeringen.
          </note>
          <note>
            Jag tycker nog fortfarande att regeringens planer är alltför
            långsiktigt inriktade. Statsrådet skriver i sitt svar att regeringen
            är beredd att delta i en internationellt samordnad aktion för
            livsmedelshjälp. Jag skulle liksom förra gången än en gång vilja
            betona att det enligt min uppfattning är viktigt att man försöker
            finna snabba och kanske mer okonventionella lösningar.
          </note>
          <note>
            Det börjar ju nu komma information från Sovjet om att man där
            är medveten om den svåra situationen framför allt när det gäller
            distributionen. Under de senaste dagarna har det också rapporterats
            om flera åtgärder i syfte att förhindra svinn på vägen i fråga
            om både sändningar inom landet och hjälpsändningar utifrån. Frågetecken
            finns naturligtvis när det gäller om dessa åtgärder är effektiva
            nog.
          </note>
          <note>
            Jag vill fråga: Har regeringen lagt upp några planer? Med vilka
            kan man samarbeta -- Röda korset, Rädda barnen, andra organisationer?
            Har man undersökt möjligheten till samarbete med de svenska företag
            som faktiskt finns i Sovjetunionen?
          </note>
          <note>
            Man vet ju sedan tidigare att en hel del av livsmedelsdistributionen
            går via företag. Har man kontaktat något svenskt företag för att
            diskutera frågan? Har man haft kontakter med finska organisationer
            och myndigheter? Det är väl så att den första insatsen kanske
            måste ske där.
          </note>
          <note>
            Jag vore tacksam för svar på dessa frågor. Jag har ytterligare
            några.
          </note>
          <note>
            Anf. 29 Statsrådet LENA HJELM-WALLÉN
          </note>
          <note>
            (s):
          </note>
          <note>
            Fru talman! Det är sant att det kommer många rapporter om försörjningsläget
            i Sovjetunionen, som är mycket ansträngt. Det kommer många rapporter,
            och de är också motstridiga. Innan katastrofhjälp planeras måste
            man vara klar över hurdant läget är och att utländsk hjälp verkligen
            behövs. När det är klarlagt, måste man ställa sig frågorna: Vilken
            typ av hjälp skall det röra sig om, och hur skall hjälpen kanaliseras?
          </note>
          <note>
            De flesta regeringar liksom hjälporganisationer intar fortfarande
            hållningen att det inte finns tillräckligt underlag för att avgöra
            om livsmedelshjälp kommer att behövas. Detta är också den svenska
            regeringens inställning samtidigt som vi uttalar en beredskap.
            Det pågår i regeringskansliet ett aktivt arbete i syfte att få
            ett säkrare underlag. Jag och mina medarbetare på
          </note>
          <note>
            UD har t.ex. i dag sammanträffat med de svenska hjälporganisationerna
            för att med dem diskutera läget och få deras bedömning. Och denna
            skiljer sig inte från regeringens bedömning.
          </note>
          <note>
            Vi för också diskussioner med andra länder och självfallet med
            våra nordiska grannländer. Vi har önskat att frågan skall tas
            upp så snabbt som möjligt i samband med att de 24 industrialiserade
            länderna träffas för att diskutera frågan i ett vidare geografiskt
            spektrum. Eventuell hjälp i större skala måste, för att vara effektiv,
            samordnas internationellt.
          </note>
          <note>
            Det kan uppfattas som att vi intar en avvaktande hållning, men
            vi är inte mer avvaktande än att vi naturligtvis genomför en hel
            del förberedelsearbete för att vi skall kunna agera snabbt om
            det blir nödvändigt. Vi vet än så länge inte om detta är fallet.
          </note>
          <note>
            Anf. 30 INGRID HASSELSTRÖM NYVALL
          </note>
          <note>
            (fp:
          </note>
          <note>
            Fru talman! Jag tackar för de här beskeden. De är positiva, och
            detta är naturligtvis en del av det som vi eftersträvar. Men formuleringen
            i svaret, att regeringen är beredd att delta i en internationellt
            samordnad aktion om läget i Sovjet skulle kräva detta, speglar
            inte det tryck som många av oss känner, det som vi hör att resenärer
            till Sovjet har upplevt och som skildras genom massmedia -- även
            om det kanske inte alltid är korrekt.
          </note>
          <note>
            Vi vet ju också att det finns livsmedel i Sovjet men att man
            där inte förmår distribuera dessa livsmedel till alla som är behövande.
            Det kommer därför att bli väldiga ''svackor'' på vissa orter.
            Man undrar då om vi på något sätt kan hjälpa till i just dessa
            situationer.
          </note>
          <note>
            Det sägs ju att man i Sovjet har haft en sådan stor skörd, men
            det hävdas på vissa håll att den delvis står kvar på rot och att
            den aldrig har kommit in i lagren. Och då hjälper det ju inte
            att skörden har varit stor.
          </note>
          <note>
            Jag tror också att svenska folket, om läget verkligen blir akut,
            är berett att göra en hjälpinsats, så som har skett t.ex. i fråga
            om Rumäniens barn. Det vore då bra om myndigheterna kunde ge stöd
            t.ex. när det gäller portot. Hela svenska folket får nu gratis
            julpaket -- skulle vi inte då kanske också kunna skicka ett julpaket
            med bistånd?
          </note>
          <note>
            Anf. 31 Statsrådet LENA HJELM-WALLÉN
          </note>
          <note>
            (s):
          </note>
          <note>
            Fru talman! Jag vill inte uttala mig om formerna för en eventuell
            katastrofhjälp till Sovjetunionen via svenska enskilda organisationer
            och kyrkor. Detta får de avgöra själva. Jag vet att dessa organisationer
            redan i dag planerar att sända förnödenheter till
          </note>
          <note>
            Sovjetunionen och att de delvis också redan har gjort det. De
            har naturligtvis den svenska regeringens stöd för detta. Jag ser
            mycket positivt på det.
          </note>
          <note>
            Jag trodde att vi nu talade om insatser av mycket större vidd
            och av större mått, och då måste nog olika länder samordna sig
            i en internationell aktion.
          </note>
          <note>
            Om regeringar går in måste det vara fråga om just en sådan vidare
            aktion.
          </note>
          <note>
            Anf. 32 INGRID HASSELSTRÖM NYVALL
          </note>
          <note>
            (fp):
          </note>
          <note>
            Fru talman! Regeringar kan ju också om de har stöd, inte minst
            opinionsmässigt, driva fram aktiviteter från enskilda människor
            som kan komma enskilda människor till godo. Varje människa som
            slipper hungra innebär ju något positivt, och detta är något vi
            litet till mans kunde hjälpa till med, även om jag vet att det
            här är fråga om enorma tal.
          </note>
          <note>
            Sovjets ledning har ju också sagt att man inte vill ha gratis
            gåvor. Åtminstone har man uttalat detta. Om det nu har varit tal
            om att ordna biståndshjälp från den svenska regeringen, har man
            då diskuterat möjligheten att lämna hjälpen i form av krediter
            eller liknande i stället för i form av gåva, så att det hela på
            så sätt kanske skulle bli behagligare?
          </note>
          <note>
            Anf. 33 Statsrådet LENA HJELM- WALLÉN
          </note>
          <note>
            (s):
          </note>
          <note>
            Fru talman! Även jag har naturligtvis noterat vad sovjetiska
            myndigheter och politiker säger, nämligen att man inte önskar
            gåvor utan krediter.
          </note>
          <note>
            Det ankommer inte på mig utan på andra myndigheter och naturligtvis
            på företag att avgöra vilken typ av överenskommelse, med kredit
            som grund, som man är beredd att genomföra med
          </note>
          <note>
            Sovjetunionen. Men naturligtvis undersöks också sådant.
          </note>
          <note>
            Anf. 34 INGRID HASSELSTRÖM NYVALL
          </note>
          <note>
            (fp):
          </note>
          <note>
            Fru talman! Jag hoppas naturligtvis att vi skall slippa allt
            detta, men det har ändå sett ut som om det verkligen skulle bli
            nödvändigt. Jag är glad över att den svenska regeringen i dag
            tycks ligga något längre fram i sin planering för detta än vad
            som var fallet när vi träffades för fjorton dagar sedan.
          </note>
          <note>
            Överläggningen var härmed avslutad.
          </note>
          <note>
            9 § Svar på fråga 1990/91:178 om folk- och bostadsräkningen
          </note>
          <note>
            Anf. 35 Civilminister BENGT K Å
          </note>
          <note type="speaker">
            JOHANSSON (s):
          </note>
          <note>
            Fru talman! Claes Roxbergh har frågat statsministern om han är
            beredd att dels verka för att minska registrerandet i samband
            med folk- och bostadsräkningarna, dels föreslå att uppgifterna
            rensas ur registren.
          </note>
          <note>
            Arbetet inom regeringen är så fördelat att det är jag som skall
            svara på frågan.
          </note>
          <note>
            Varje folk- och bostadsräkning regleras i lag.
          </note>
          <note>
            Riksdagen tar där ställning till såväl undersökningens syfte
            som dess innehåll.
          </note>
          <note>
            Av lagen (1989:329) om en folk- och bostadsräkning år 1990 (ändrad
            1989:908) framgår att FoB-registret skall lämnas över till riksarkivet
            för förvaring så snart det inte längre behövs för framställning
            av den anslagsfinansierade statistiken. Riksdagen har alltså beslutat
            att FoB-
          </note>
          <note>
            registret med alla uppgifter skall bevaras hos riksarkivet.
          </note>
          <note>
            Behovet av de uppgifter som registreras har varit föremål för
            en noggrann prövning. I lagmotiven
          </note>
          <note>
            (prop. 1988/89:121) anges varför de olika uppgifterna behövs.
            Vilka uppgifter och statistikregister som utnyttjas i samband
            med FoB
          </note>
          <note>
            90 framgår direkt av FoB-lagen.
          </note>
          <note>
            Datainspektionen är den myndighet som har till uppgift att skydda
            medborgarnas integritet vid användningen av datoriserade personregister
            och som meddelar de säkerhetsföreskrifter som behövs.
          </note>
          <note>
            Statistiska centralbyrån följer de regler och rutiner som datainspektionen
            meddelar.
          </note>
          <note>
            Uppgifterna bevaras i registren i enlighet med riksdagens beslut
            och får bara lämnas ut om sekretesslagens regler medger det.
          </note>
          <note type="speaker">
            Anf. 36 CLAES ROXBERGH (mp):
          </note>
          <note>
            Fru talman! Jag tycker att civilministerns svar är dåligt. Jag
            frågade om regeringen var beredd att verka för att minska registrerandet
            och föreslå att uppgifterna rensas ur registren. Att riksdagen
            har fattat ett beslut som ligger till grund för folk- och bostadsräkningen
            är jag fullständigt medveten om.
          </note>
          <note>
            Det som är problemet är om folk- och bostadsräkningen går till
            på ett sådant sätt som riksdagen beslöt om.
          </note>
          <note>
            Var det riksdagens mening att man skulle bokföra och registrera
            antalet utrikes födda i hushållen och den fonetiska stavningen
            av våra invandrares namn? Var det meningen att man skulle registrera
            samboende kvinnas resp. mans invandringsår, medborgarskap, sysselsättning
            och födelseland?
          </note>
          <note>
            Var det meningen att förföljda kvinnors hemliga adresser också
            skulle finnas med i detta register?
          </note>
          <note>
            Var det meningen att tjugonio trettiondelar av den information
            som sammanställs tas från befintliga register och en trettiondel
            samlas in via de blanketter som vi alla har fått? Jag ställer
            mig tveksam till det. Men den intressanta frågan är: Är det regeringens
            framtida linje att fortsätta den här typen av registreringsverksamhet
            och lagring av all information? Det står ju regeringen fritt att
            föreslå riksdagen att göra någonting annat.
          </note>
          <note>
            Förutom nuvarande folk- och bostadsräkning har vi registrerat
            och lagrat all information från tidigare folk- och bostadsräkningar.
            Min slutgiltiga fråga blir: Är regeringen beredd att komma tillbaka
            med ett förslag om en folk- och bostadsräkning, där man avidentifierar
            uppgifter efter det att man har samlat in de data som behövs för
            de ändamål som faktiskt finns?
          </note>
          <note>
            Anf. 37 Civilminister BENGT K Å
          </note>
          <note type="speaker">
            JOHANSSON (s):
          </note>
          <note>
            Fru talman! Regeringen har föreslagit en viss utformning av folk-
            och bostadsräkningen för riksdagen. Riksdagen har därefter tagit
            ställning och har på en punkt till yttermera visso fattat ett
            preciserat beslut beträffande hur detta material skulle förvaras.
            Detta är alltså noga genomtänkt och behandlat av riksdagen, och
            den lag som finns tänker jag föreslå regeringen att följa i alla
            sammanhang.
          </note>
          <note>
            Claes Roxbergh vidgar frågeställningen till att omfatta en del
            andra områden. Jag skall gärna gå in på detta, även om jag inte
            har så lång tid till mitt förfogande att jag kan ta upp alla delar.
            Det är ingen hemlighet för Claes Roxbergh, som ju sysslar en del
            med detta, att det förs en diskussion om att dessa uppgifter har
            ett särskilt värde, eftersom de speglar förändringar som är ganska
            långsiktiga.
          </note>
          <note>
            Folk- och bostadsräkningen har ett stort värde för dem som är
            intresserade av samhällsfrågor, samhällsplanering, medicinsk utveckling,
            samband mellan miljö och hälsa osv.
          </note>
          <note>
            Det viktiga enligt min mening är, Claes Roxbergh, att man kan
            vara alldeles garanterad och övertygad om att dessa uppgifter
            endast används för det syfte som är tänkt och inte används på
            ett obehörigt sätt.
          </note>
          <note>
            Det är just därför som en särskild lag har utformats som skall
            garantera detta. Jag kan åta mig att se till, vilket jag naturligtvis
            också har gjort, att se till att de principer som datainspektionen
            har lagt fast exakt skall följas liksom det som riksdagen sedermera
            har fattat beslut om.
          </note>
          <note type="speaker">
            Anf. 38 CLAES ROXBERGH (mp):
          </note>
          <note>
            Fru talman! Det går alldeles utmärkt att följa de förändringar
            som sker i samhället även om man avidentifierar registret. Varför
            i hela fridens namn skall vi ha kopplingen kvar ner på individnivå?
          </note>
          <note>
            Varför är detta nödvändigt? Forskare kan gå in i detta material
            även om vi avidentifierar det. Man kan då inte se att det var
            Johansson eller Pettersson som bodde här eller där och vem vederbörande
            bodde ihop med, eller vem som sammanbodde med den eller den kvinnan
            under den eller den tiden.
          </note>
          <note>
            Jag menar att vi inte skall syssla med eller tillstyrka den typen
            av forskning på individnivå. Däremot håller jag fullständigt med
            ministern när det gäller behovet av att följa långsiktiga förändringar.
            Men för den skull kan vi avidentifiera uppgifterna.Det vore inget
            problem alls. Varför inte avidentifiera dem efter tre år, när
            nästa folk- och bostadsräkning genomförs?
          </note>
          <note>
            Anf. 39 Civilminister BENGT K Å
          </note>
          <note type="speaker">
            JOHANSSON (s):
          </note>
          <note>
            Fru talman! Den uppfattningen har inte jag. Min uppfattning är
            att man inte kan avregistrera dessa uppgifter, och det blev också
            riksdagens beslut när man särskilt övervägde den frågan. Om man
            gör detta kan registren inte fungera ur forskningssynpunkt. Det
            är inte alls så, att det bedrivs forskning på individnivå, Claes
            Roxbergh.
          </note>
          <note>
            Men för att man skall kunna följa t.ex. hur hälsan och miljön
            samverkar måste man ha någon typ av identifikation så att man
            kan se vilka individer det faktiskt handlar om. Annars blir detta
            en skuggboxning där man inte på samma sätt som nu är möjligt kan
            ge en bild av vad som händer under lång tid.
          </note>
          <note>
            Sedan till den vidare frågeställningen. Jag är inte för ett ohämmat
            registrerande av uppgifter. Det finns ett antal register i vårt
            land. Som Claes
          </note>
          <note>
            Roxbergh så riktigt säger i sin fråga kommer dessa uppgifter
            i registren i första hand från andra håll, och själva folk- och
            bostadsräkningen är inte så särskiltomfattande i sig.
          </note>
          <note type="speaker">
            Anf. 40 CLAES ROXBERGH (mp):
          </note>
          <note>
            Fru talman! Jag vill påstå att det skulle gå alldeles utmärkt
            att följa t.ex. hälso- och miljöutvecklingen för en industriarbetare
            i Göteborg utan att veta att industriarbetaren heter Johansson
            eller Pettersson och har ett visst personnummer. Uppgifterna att
            vederbörande har den eller den sysselsättningen kan ju finnas
            lagrade trots att man inte skall kunna se exakt vilken individ
            det är fråga om. Jag hävdar fortfarande att denna typ av forskning
            är möjlig i ett avidentifierat register.
          </note>
          <note>
            Anf. 41 Civilministern BENGT K Å
          </note>
          <note type="speaker">
            JOHANSSON (s):
          </note>
          <note>
            Fru talman! Om Claes Roxbergh menar att den typ av epidemiologiska
            studier som görs skulle vara möjliga att göra utan att använda
            någon typ av personnummer eller annan identifikation, har
          </note>
          <note>
            Claes Roxbergh en annan uppfattning än vad både datainspektionen
            och alla forskare har beträffande möjligheten att använda registren
            ur forskningssynpunkt eller för samhällsplanering. Jag tror att
            Claes Roxbergh har fel på den punkten.
          </note>
          <note>
            Det jag arbetar för är att de register som vi har, dvs.
          </note>
          <note>
            statistikregister, och som bl.a. används när man bygger upp folk-
            och bostadsräkningsregistret, inte skall ha fler uppgifter än
            vad som behövs. När dessa register nu byggs upp stiftas olika
            speciallagar just för att garantera detta. Dessutom finns en särskild
            utredning som arbetar med att bygga upp ett regelsystem varigenom
            vi inte skall registrera mer än vi behöver. Vi har helt enkelt
            inte råd att registrera mer än vad vi har pengar till.
          </note>
          <note type="speaker">
            Anf. 42 CLAES ROXBERGH (mp):
          </note>
          <note>
            Fru talman! Eftersom det är så lätt att registrera, och jag hävdar
            fortfarande att det är billigt att registrera, finns det en tendens
            att man registrerar
          </note>
          <note>
            ''allt som rör sig''. Jag vill därför avslutningsvis fråga ministern:
            Anser regeringen att uppgifter skall användas för det ändamål
            för vilket de är insamlade, eller anser regeringen att det är
            helt okej att samla in uppgifter och lägga dem på lager och sedan
            använda dem till litet allt möjligt annat?
          </note>
          <note>
            Detta är i så fall allvarligt.
          </note>
          <note>
            Anf. 43 Civilminister BENGT K Å
          </note>
          <note type="speaker">
            JOHANSSON (s):
          </note>
          <note>
            Fru talman! Regeringen har definitivt inte den uppfattningen
            att registren skall användas till allt möjligt. Folk- och bostadsräkningen,
            som ju är en särskild statistik som byggs upp och som i första
            hand grundar sig på statistik som ursprungligen har gjorts för
            annat ändamål, regleras av en särskild lagstiftning som möjliggör
            detta. Man måste vara mycket noggrann när man använder statistik
            för andra ändamål än det för vilket den ursprungligen är avsedd.
            Det tror jag att Claes Roxbergh och jag är ganska ense om. Därför
            finns det en utredning som skall tillförsäkra, om den fullföljs
            i form av ett riksdagsbeslut, att statistik inte används på annat
            sätt än tänkt.
          </note>
          <note>
            Jag har samma uppfattning som Claes Roxbergh att det är viktigt
            att det sker en begränsning av insamlandet av statistik och att
            statistiken används på ett omsorgsfullt sätt och inte används
            för andra ändamål än vad den ursprungligen insamlats för.
          </note>
          <note type="speaker">
            Anf. 44 CLAES ROXBERGH (mp):
          </note>
          <note>
            Fru talman! Skall människor få förtroende för denna typ av insamling
            och skall man få folk att över huvud taget svara på den typen
            av frågor, är det ett oavvisligt krav att uppgifterna används
            för det ändamål de samlas in för och inte för något annat. För
            att göra detta troligt för gemene man krävs det en avidentifiering.
            Annars kommer svarsfrekvensen i nästa folk- och bostadsräkning
            kanske att endast bli 60--70 %.
          </note>
          <note>
            Anf. 45 Civilminister BENGT K Å
          </note>
          <note type="speaker">
            JOHANSSON (s):
          </note>
          <note>
            Fru talman! Om det finns en tendens, den är väl inte säkerställd
            ännu, till att det är en lägre andel svarande som lämnar uppgifter
            till folk- och bostadsräkningen beror det i så fall på att det
            sprids villoläror kring detta. Det finns inte ett enda exempel
            på att folk- och bostadsräkningen har utnyttjats på ett felaktigt
            sätt eller använts för andra syften än vad som var tänkt. Detta
            trots att vi har haft folk- och bostadsräkningar i den här formen
            sedan 60-talet.
          </note>
          <note type="speaker">
            Anf. 46 CLAES ROXBERGH (mp):
          </note>
          <note>
            Fru talman! Det må så vara. Det är helt förståeligt att folk
            är oroade. Jag har här Variabelkatalogen.
          </note>
          <note>
            Det är en beskrivning av alla de insamlade data som finns på
            varje person i detta land. Så länge dessa data finns utgör de
            en källa till oro för människorna. Det är självklart. Även om
            vi har stiftat en särskild lag och även om jag kan hålla med om
            att det inte har förekommit något missbruk, såvitt jag vet, så
            finns det en möjlighet till missbruk, så länge dessa data är tillgängliga.
            Kanske inte i dag, men kanske om fem år eller kanske om tio år.
          </note>
          <note>
            Katalogen är ett ypperligt redskap för en invasionsarmé som kommer
            till Sverige och vill ha reda på hur svenska befolkningen bor,
            beter sig osv.
          </note>
          <note>
            Anf. 47 Civilminister BENGT K Å
          </note>
          <note type="speaker">
            JOHANSSON (s):
          </note>
          <note>
            Fru talman! Jag tycker att detta bidrar ytterligare till en felaktig
            bild av de garantier vi har för att folkoch bostadsräkningen skyddas
            från att användas på ett felaktigt sätt.
          </note>
          <note type="speaker">
            Anf. 48 CLAES ROXBERGH (mp):
          </note>
          <note>
            Fru talman! Vad är anledningen till att registrera en hel del
            uppgifter vars användningsområden är mycket tvivelaktiga? Varför
            skall t.ex. den fonetiserade skrivningen av namnen på våra invandrare
            finnas med? Skall någon ringa upp dem och prata med dem? Det är
            egentligen enda skälet till att detta skulle få finnas med. Det
            normala skulle annars vara att namnen är med såsom de stavas.
            Det finns en hel rad av uppgifter i denna
          </note>
          <note>
            Variabelkatalog som är tvivelaktiga och som man kan undra över
            varför de över huvud taget finns där.
          </note>
          <note>
            Anf. 49 Civilminister BENGT K Å
          </note>
          <note type="speaker">
            JOHANSSON (s):
          </note>
          <note>
            Fru talman! Alla uppgifter som finns i
          </note>
          <note>
            Variabelkatalogen följer inte med i statistiken. De finns med
            i den underliggande statistik som används i folk- och bostadsräkningen.
            Det är inte detsamma som att de bevaras i folk- och bostadsräkningen.
          </note>
          <note type="speaker">
            Anf. 50 CLAES ROXBERGH (mp):
          </note>
          <note>
            Fru talman! Jag hoppas att regeringen till nästa folk- och bostadsräkning
            har ett förslag på hur denna bör genomföras så att den elimineras
            människors oro för dessa frågor och att så uppgifterna sedan kan
            avidentifieras.
          </note>
          <note>
            Överläggningen var härmed avslutad.
          </note>
          <note>
            10 § Svar på fråga 1990/91:184 om polisbemanningen på Lidingö
          </note>
          <note>
            Anf. 51 Civilminister BENGT K Å
          </note>
          <note type="speaker">
            JOHANSSON (s):
          </note>
          <note>
            Fru talman! Allan Ekström har frågat mig vad jag avser att göra
            för att tillförsäkra Lidingöborna ett tillfredsställande rättsskydd
            även nattetid, eftersom polisstationen på Lidingö sedan en tid
            tillbaka hålles stängd under natten.
          </note>
          <note>
            En enig polisstyrelse i Lidingö polisdistrikt beslutade vid sammanträde
            den 5 september 1990
          </note>
          <note>
            att polisstationen i Lidingö fr.o.m. den 1 oktober eller den
            senare tidpunkt polischefen bestämmer tills vidare skall hållas
            stängd nattetid och att inskränkningar skulle ske i polispersonalens
            nattjänstgöring. Anledningen till dessa inskränkningar var den
            besvärliga personalsituationen på polismanssidan med ett antal
            vakanser och ledigheter för personalen.
          </note>
          <note>
            Innan polisstyrelsen fattade beslut, hade man kommit överens
            med polismyndigheten i
          </note>
          <note>
            Stockholm om den polisiära bevakningen på
          </note>
          <note>
            Lidingö. Överenskommelsen innebär att polismyndigheten i Stockholm
            svarar för utryckningsverksamheten i Lidingö polisdistrikt och
            även bedriver viss övervakning på ön under de tider då polispersonal
            från Lidingö inte är i tjänst.
          </note>
          <note>
            Jag tycker att detta är ett utmärkt exempel på hur man, utan
            att eftersätta anspråken på ordningshållning, kan hushålla med
            sina resurser genom samverkan mellan myndigheter. Exemplet manar
            till efterföljd.
          </note>
          <note type="speaker">
            Anf. 52 ALLAN EKSTRÖM (m):
          </note>
          <note>
            Fru talman! Medan brottsligheten i vårt land har ökat med 600
            % har poliskåren under samma tid minskat med ca 700 årsarbetskrafter.
            Av 1 miljon anmälda brott om året klaras 700 000 aldrig upp.
          </note>
          <note>
            Våldet är mer omfattande i Stockholms län än EG:s genomsnitt.
          </note>
          <note>
            I denna situation tvingas polisstyrelsen stänga polisstationen
            på Lidingö och därigenom ställa närmare 40 000 människor utan
            skydd och bevakning nattetid från den egna polisen. Detta sker
            under årets mörkaste årstid.
          </note>
          <note>
            I en annons i Lidingöposten kunde lidingöborna för två månader
            sedan uppmuntrande läsa: ''Lidingö polisstation nattstängd.''
            Några rader längre ner kunde man läsa: ''Närmaste nattöppna polisstation
            är Norrmalms polisstation, Bryggargatan 19,
          </note>
          <note>
            Stockholm.
          </note>
          <note>
            Vid behov av akut polishjälp under angivna tider'', dvs. under
            natten, ''ring Stockholmspolisens sambandscentral 769 90 00 eller
            90 000.''
          </note>
          <note>
            Bryggargatan ligger i närheten av T-centralen, alltså på flera
            kilometers avstånd från Lidingö.
          </note>
          <note>
            Inom Lidingö är i sin tur avstånden stora.
          </note>
          <note>
            Utryckningssträckan kan alltså vara avsevärd.
          </note>
          <note>
            Köpmännen känner oro, och allmänheten likaså.
          </note>
          <note>
            Lidingö har utsatts för en brottsvåg den senaste månaden. Antalet
            ingripanden nattetid under oktober månad har halverats jämfört
            med föregående år: 34 ingripanden mot 67 året tidigare.
          </note>
          <note>
            Polisens centrala uppgift är att skapa trygghet, bl.a.
          </note>
          <note>
            genom övervakning. Här sviker den egna polisen.
          </note>
          <note>
            Men polisministern är synbarligen helt obekymrad och ställer
            ingen förbättring i utsikt. Jag tackar för svaret, som gör mig
            besviken.
          </note>
          <note>
            Anf. 53 Civilminister BENGT K Å
          </note>
          <note type="speaker">
            JOHANSSON (s):
          </note>
          <note>
            Fru talman! Jag har över huvud taget inte diskuterat polisens
            verksamhet i sin helhet. Jag är bekymrad över att brottsligheten
            är hög och att det är brist på polispersonal i en del polisdistrikt,
            framför allt i Storstockholm. Jag har föreslagit ett antal åtgärder,
            varigenom vi skall kunna förbättra situationen.
          </note>
          <note>
            Bland de åtgärder som jag menar är viktiga ingår också ett samspel
            och bättre samarbete mellan de polismyndigheter som gränsar till
            varandra. Jag menar att ett sådant samarbete kan förbättra situationen
            jämför med att ett polisdistrikt självt skall svara för verksamheten.
          </note>
          <note>
            Jag tycker att det är viktigt att polisdistrikt som gränsar till
            varandra har en sådan uppbackning av varandra så att utryckningskapacitet
            kan ställas till förfogande när så erfordras för att klara en
            situation som annars skulle vara riktigt prekär. Det måste väl
            vara bra, Allan Ekström, att polisdistrikt som ligger nära intill
            varandra begär hjälp och stöttar varandra?
          </note>
          <note type="speaker">
            Anf. 54 ALLAN EKSTRÖM (m):
          </note>
          <note>
            Fru talman! Med mitt omdöme att polisministern verkar obekymrad
            avsåg jag självfallet situationen på Lidingö. Det är en stad på
            nära 40 000
          </note>
          <note>
            människor som ställs utan övervakning och skydd av den egna polisen
            under natten. Det går inte att jämföra polis från Bryggargatan
            i Stockholm med den egna polisen.
          </note>
          <note>
            Jag bekräftade också detta genom att påpeka att i oktober i år
            gjordes 34 ingripanden mot 67 året tidigare. Det förekommer ingen
            övervakning, och det förekommer ingen verksamhet i preventivt
            syfte. Annonsen har skapat oro. Köpmännen känner oro, och de har
            skriftligen uttryckt denna.
          </note>
          <note>
            Detsamma gäller allmänheten. Ett meddelande av detta slag i Lidingöposten
            gör inte situationen bättre: ''Skräcknatt för 67-åring. Polisen
            hade nattstängt.'' Det är sådant jag åsyftar med att situationen
            inte är tillfredsställande.
          </note>
          <note>
            Anf. 55 Civilminister BENGT K Å
          </note>
          <note type="speaker">
            JOHANSSON (s):
          </note>
          <note>
            Fru talman! Polisen har inte nattstängt. Polisen på
          </note>
          <note>
            Lidingö har nattstängt. Det är därför det erfordras denna typ
            av åtgärder. Vi har inte en personalstyrka som gör att man vid
            alla tidpunkter och vid alla situationer kan nå en plats mycket
            snabbt. Men för
          </note>
          <note>
            Lidingö är situationen gynnsammare än på många platser just därför
            att Stockholmspolisen finns intill och det där finns en god utryckningskapacitet
            även om området är stort att bevaka.
          </note>
          <note>
            Jag tycker att det är viktigt att man i sådana områden som Storstockholm
            har mera av den här typen av överenskommelser och diskussioner
            om hur man gemensamt skall bevaka området än att säga att det
            är en katastrof att det inte finns tillräcklig kapacitet just
            i ett visst polisdistrikt.
          </note>
          <note type="speaker">
            Anf. 56 ALLAN EKSTRÖM (m):
          </note>
          <note>
            Fru talman! Till det som polisministern sade vill jag inte foga
            annan kommentar än att jag hade trott att han skulle ha tagit
            upp orsaken till tingens nuvarande ordning, nämligen att 18 av
            50
          </note>
          <note>
            polismanstjänster i Lidingö -- dvs. 36 % av tjänsterna -- är
            obesatta. Det är det som är pudelns kärna.
          </note>
          <note>
            Anf. 57 Civilminister BENGT K Å
          </note>
          <note type="speaker">
            JOHANSSON (s):
          </note>
          <note>
            Fru talman! Jag är mycket väl medveten om orsaken till att detta
            arrangemang har kommit till stånd.
          </note>
          <note>
            Överläggningen var härmed avslutad.
          </note>
          <note>
            11 § Svar på fråga 1990/91:247 om
          </note>
          <note>
            Vallsundsbron
          </note>
          <note>
            Anf. 58 Bostadsminister ULF LÖNNQVIST
          </note>
          <note>
            (s):
          </note>
          <note>
            Fru talman! Stina Eliasson har frågat mig när regeringen avser
            att fatta beslut om Vallsundsbrons läge.
          </note>
          <note>
            Länsstyrelsens beslut att fastställa den stadsplan som bl.a.
            berör tillfarten till Vallsundsbron har överklagats till regeringen.
            Orsaken till att ärendet ännu inte är avgjort är att vissa markfrågor
            och andra omständigheter i anslutning till planen först bör klarläggas.
            För närvarande pågår diskussion mellan kommun och markägare. Jag
            kan därför inte ge något exakt besked om tidpunkten för beslut
            i frågan.
          </note>
          <note type="speaker">
            Anf. 59 STINA ELIASSON (c):
          </note>
          <note>
            Fru talman! Jag tackar för svaret, som var väldigt kort och som
            inte ger mig särskilt mycket upplysning. Visserligen står det
            i svaret att det inte går att ge något exakt besked. Men går det
            att ge ett någorlunda exakt besked? Eller skall ärendet behandlas
            med samma snigelfart som hittills har varit fallet ända sedan
            länsstyrelsen skickade överklagningsärendet till regeringen? Detta
            skedde nämligen den 23 februari 1989 -- alltså för 22
          </note>
          <note>
            månader sedan. Därefter har regeringen från boverket inhämtat
            remissyttrande, som är daterat den 11 oktober -- alltså 8 månader
            senare. Därför är det kanske inte så underligt att vi blir litet
            irriterade och tycker att det hela går väl så sakta.
          </note>
          <note>
            Jag undrar då hur lång tid det kan ta innan regeringen sätter
            sitt sigill på beslutet efter det att diskussionen mellan kommunen
            och markägarna är över. Från sysselsättningssynpunkt och inte
            minst från trafikekonomisk synpunkt är det kolossalt viktigt för
            oss i kommunen att äntligen få sätta i gång med Vallsundsbron.
          </note>
          <note>
            Boverket har i sitt gedigna yttrande pekat på en mängd omständigheter
            som är viktiga att känna till, t.ex. att den färjeförbindelse
            över Vallsundet i
          </note>
          <note>
            Storsjön som ligger i Jämtlands län varje dygn transporterar
            13 000 fordon. Men vi har tur som bor så långt norrut, åtminstone
            när vintrarna är ordentliga, för då finns det isvägar över Vallsundet,
            och det gör att det blir dubbelt så många fordon som kör den här
            sträckan. Inte minst från trafikekonomisk synpunkt är det viktigt
            att projektet sätts i gång.
          </note>
          <note>
            Anf. 60 Bostadsminister ULF LÖNNQVIST
          </note>
          <note>
            (s):
          </note>
          <note>
            Fru talman! Så snart alla erforderliga handlingar är klara och
            så fort erforderligt beslutsunderlag finns tillgängligt kommer
            regeringen omgående att fatta ett beslut.
          </note>
          <note type="speaker">
            Anf. 61 STINA ELIASSON (c):
          </note>
          <note>
            Fru talman! Vad är det då för kompletterande uppgifter som behövs?
            Jag undrar ändå vad som menas med ''omgående''. Rör det sig om
            en månad, femton månader, fjorton dagar eller hur lång tid rör
            det sig om?
          </note>
          <note>
            Anf. 62 Bostadsminister ULF LÖNNQVIST
          </note>
          <note>
            (s):
          </note>
          <note>
            Fru talman! Stina Eliasson får naturligtvis tolka ordet ''omgående''
            hur hon vill. För mig betyder
          </note>
          <note>
            ''omgående'' att så snart erforderligt material finns framtaget
            kommer beslutet att fattas.
          </note>
          <note type="speaker">
            Anf. 63 STINA ELIASSON (c):
          </note>
          <note>
            Fru talman! Kan det vara till någon hjälp för regeringen om jag
            åker hem till kommunen och säger till den socialdemokratiska majoriteten,
            som ännu inte har kommit till skott, att den får skynda på, för
            så fort kommunen lämnar de kompletterande uppgifterna är regeringen
            beredd att omgående, dvs. med detsamma fatta ett beslut?
          </note>
          <note>
            Anf. 64 Bostadsminister ULF LÖNNQVIST
          </note>
          <note>
            (s):
          </note>
          <note>
            Fru talman! Jag har gett det kompletterande svar som Stina Eliasson
            efterfrågar, och jag har inget mer att tillägga.
          </note>
          <note type="speaker">
            Anf. 65 STINA ELIASSON (c):
          </note>
          <note>
            Fru talman! Jag åker då hem till kommunen och säger att den skall
            skynda på så att vi äntligen kommer till skott.
          </note>
          <note>
            Överläggningen var härmed avslutad.
          </note>
          <note>
            12 § Svar på fråga 1990/91:267 om avvecklingen av vårdhemmen
          </note>
          <note type="speaker">
            Anf. 66 Statsrådet BENGT LINDQVIST (s):
          </note>
          <note>
            Fru talman! Agne Hansson har frågat socialministern vilka åtgärder
            regeringen är beredd att vidta för att uppfylla löftet gentemot
            Kalmar läns landsting och andra landsting om att avvecklingen
            av vårdhemmen inte skall förorsaka landstingen ökade kostnader.
          </note>
          <note>
            Arbetet inom regeringen är så fördelat att det är jag som skall
            besvara frågan.
          </note>
          <note>
            I regeringens proposition med förslag till lag om särskilda omsorger
            om psykiskt utvecklingsstörda m.fl. (prop. 1984/85:176) uttalades
            att vårdhem och specialsjukhus borde avvecklas och att alternativa
            boendeformer borde skapas för psykiskt utvecklingsstörda. Enligt
            vad som framhölls i propositionen borde vårdhem för barn och ungdomar
            avvecklas skyndsamt, medan vårdhem och specialsjukhus för vuxna
            borde avvecklas i den takt som de ekonomiska förutsättningarna
            och hänsynen till de boende vid institutionerna medgav.
          </note>
          <note>
            För att fullfölja avvecklingsmålet föreslogs i propositionen
            bl.a. att nyintagning av barn och ungdomar till vårdhem skulle
            upphöra och att nyintagning av vuxna till vårdhem och specialsjukhus
            endast skulle få ske i de fall synnerliga skäl förelåg. Riksdagen
            tillstyrkte dessa förslag.
          </note>
          <note>
            I det avsnitt av propositionen där de ekonomiska konsekvenserna
            av de samlade förslagen belystes konstaterades att det förelåg
            uppenbara svårigheter att beräkna kostnaderna för institutionsavvecklingen.
            Socialministern betonade att avveckling borde ske i planerade
            former och inom ramen för de personella, ekonomiska och andra
            resurser som vid varje tidpunkt stod till förfogande för omsorgsverksamheten.
            Något uttalande som styrker vad Agne Hansson påstår i sin fråga
            om ett totalt statligt finansieringsansvar för vårdhemsavvecklingen
            finns såvitt jag känner till inte.
          </note>
          <note>
            Jag vill dock göra Agne Hansson uppmärksam på att staten redan
            i dag, genom bostadsfinansieringssystemet, svarar för betydande
            delar av omsorgshuvudmännens kostnader vid byggandet av alternativa
            boendeformer. Jag vill också påminna om att regeringen nyligen,
            i propositionen om ansvaret för service och vård till äldre och
            handikappade m.m. (prop. 1990/91:14)
          </note>
          <note>
            lagt fram förslag om inrättande av ett särskilt statligt femårigt
            stimulansbidrag för att påskynda utbyggnaden av bl.a. gruppbostäder
            för psykiskt utvecklingsstörda. Några ytterligare åtgärder är
            för närvarande inte aktuella.
          </note>
          <note type="speaker">
            Anf. 67 AGNE HANSSON (c):
          </note>
          <note>
            Fru talman! Jag tackar för svaret. Därefter vill jag slå fast
            att det är viktigt att det angelägna förändringsarbete som pågår
            när det gäller förbättringar för handikappade och sjuka fortsätter.
            Jag har ingen annan uppfattning i den frågan.
          </note>
          <note>
            Sedan är det viktigt att också regering och riksdag tar ett ansvar
            för att se till att intentionerna i de beslut som fattas följs.
          </note>
          <note>
            När det gäller den här frågan skall, som statsrådet har citerat,
            avvecklingen av vårdhemmen ske i den takt som de ekonomiska förutsättningarna
            med hänsyn till de boende vid institutionerna medger.
          </note>
          <note>
            Det är viktigt för denna diskussion att vi är ense om att kostnadskalkylerna
            inte har hållit. Det har jag visat i min fråga. För Kalmar läns
            landsting har det inneburit mer än en fördubbling.
          </note>
          <note>
            Landstingen, inte minst Kalmar läns landsting, har t.o.m. fått
            en rad domar på sig för att man inte har fullföljt besluten så
            snabbt som möjligt. Det innebär att det egentligen har skett en
            omtolkning av den formulering som statsrådet själv ger mig här.
          </note>
          <note>
            Vem skall då egentligen bära ansvaret för omtolkningen? Vi kanske
            först bör vara överens med varandra om att det har skett en omtolkning
            av citatet, eftersom domarna nu finns. Det måste åvila staten
            att ta sin del av det ekonomiska ansvaret, eftersom vi fattar
            beslut över huvudet på kommunerna. Min fråga gäller om statsrådet
            inte är beredd att göra det.
          </note>
          <note type="speaker">
            Anf. 68 Statsrådet BENGT LINDQVIST (s):
          </note>
          <note>
            Fru talman! För det första blir jag inte klok på hur de kostnadskalkyler
            som Agne Hansson citerar i sin fråga skall tolkas. Om inflationen
            är medräknad är kostnadsökningen relativt obetydlig, eftersom
            det gäller en period på tio år. Det är fråga om en kostnadsökning
            mellan 600 och 1 200 kr. i dygnskostnad. Om inflationen inte är
            medräknad är det naturligtvis en avsevärd skillnad. Det är en
            avgörande fråga som jag vill ställa när det gäller kostnadskalkylen.
          </note>
          <note>
            Byggkostnaderna har samtidigt ökat kraftigt under
          </note>
          <note>
            80-talet. Det finns förmodligen här, liksom vid allt annat byggande,
            en real kostnadsökning som man inte kunde förutse när man gjorde
            upp kalkylerna.
          </note>
          <note>
            För det andra tror jag att dessa domar skiljer mellan två saker.
            Föreligger det ett enligt lagen avsett behov av gruppbostad? Föreligger
            det en ekonomisk situation som förhindrar att landstingen tillgodoser
            det behovet? Domstolarna har således också till uppgift att göra
            den sistnämnda bedömningen. Man måste då komma ihåg att i förhållande
            till den enskildes behov utgör landstingets budget en väldig resurs.
            Det kan i vissa fall vara mycket svårt att hävda att det inte
            finns pengar för att inom rimlig tid tillgodose den enskildes
            behov av gruppbostad. De förutsättningar som landstinget faktiskt
            har att tillgodose det enskilda behovet måste tas med i bilden.
          </note>
          <note>
            Jag vill inte hålla med om att det har gjorts någon omtolkning
            av ansvaret under 80-talet. Det är som det avsågs i omsorgslagen.
          </note>
          <note type="speaker">
            Anf. 69 AGNE HANSSON (c):
          </note>
          <note>
            Fru talman! Jag får acceptera det svaret. Man kan göra olika
            tolkningar. När det gäller ekonomin är det i och för sig ointressant
            om det rör sig om siffror i fast penningvärde eller om inflationen
            är medräknad. I vilket fall som helst har ministern här erkänt
            att det följer med en merkostnad.
          </note>
          <note>
            Vid det här beslutet påpekade inte minst Kalmar läns landsting
            -- jag skrev själv under detta såsom ordförande i förvaltningsutskottet
            --, mycket kraftigt att man har underskattat beräkningarna.
          </note>
          <note>
            Nu står vi inför det faktum att man har fått detta resultat.
            Detta kan man överföra på väldigt många olika frågor. Vi sitter
            i detta hus och fattar många beslut som sedan medför betydligt
            ökade kostnader, som den som skall verkställa beslutet alltid
            får bära. Det borde finnas ett ansvar. Är regeringen beredd att
            följa upp sådana här beslut för att inte överföra kostnaderna
            till verkställarna?
          </note>
          <note type="speaker">
            Anf. 70 Statsrådet BENGT LINDQVIST (s):
          </note>
          <note>
            Fru talman! Jag gläder mig redan i förväg över att centerpartiet
            kommer att rösta ja till det förslag från regeringen om en insats
            för att stimulera byggande av gruppbostäder som finns här i riksdagen.
            När förslaget går igenom kommer det att betyda att landstingen
            för första gången får ett ekonomiskt stöd inom ramen för utbyggnad
            av omsorg.
          </note>
          <note>
            Den omsorgsberedning som förberedde propositionen och som närmast
            inom sig förde förhandlingar innehöll representanter för
          </note>
          <note>
            Landstingsförbundet. Omsorgsberedningen kom fram till att man
            skulle kunna genomföra lagens intentioner inom ramen för givna
            resurser. Det kan
          </note>
          <note>
            Agne Hansson och jag ha synpunkter på i dag.
          </note>
          <note>
            Landstingsförbundet accepterade faktiskt den gången, såsom representant
            för landstingen, att man skulle lägga upp arbetet på det sättet.
          </note>
          <note type="speaker">
            Anf. 71 AGNE HANSSON (c):
          </note>
          <note>
            Fru talman! Det fanns en varning från
          </note>
          <note>
            Landstingsförbundet även när det gäller den här delen.
          </note>
          <note>
            Vi har varit pådrivande när det gäller att få till stånd statligt
            stöd för gruppboende. Jag har i bostadsutskottet medverkat till
            att reglerna blir flexiblare och bättre när det gäller att hantera
            dessa
          </note>
          <note>
            1,5 miljarder. Jag hoppas verkligen att vi kommer framåt.
          </note>
          <note>
            Det kommer tyvärr inte, herr statsråd, att lösa grundproblemet
            att kommuner och landsting alltid får stå för fiolerna när man
            gör undervärderingar av kostnaderna vid centrala beslut. Jag har
            inte fått något besked ifrån statsrådet om statsrådet är beredd
            att göra en bättre uppföljning, att vara noggrannare och att se
            till att de lokala nivåerna inte får stå för hela det ansvaret.
          </note>
          <note type="speaker">
            Anf. 72 Statsrådet BENGT LINDQVIST (s):
          </note>
          <note>
            Fru talman! Jag vill passa på tillfället att ge en eloge till
            landstingen när det gäller sättet att sköta utbyggnaden av gruppbostäder
            för utvecklingsstörda. Under de första åtta åren under
          </note>
          <note>
            80-talet byggde man 500 gruppbostäder per år. 1989
          </note>
          <note>
            ökade det till 800, och i år beräknas antalet vara mellan 1 100
            och 1 200. Jag tycker att det är ett gott betyg åt landstingens
            sätt att prioritera.
          </note>
          <note>
            Jag hade ett skäl till att peka på möjligheterna att stödja regeringens
            förslag till stöd för byggande av gruppbostäder. Centerpartiet
            har nämligen i socialutskottet yrkat avslag på hela den proposition
            som innehåller det här stödet. Jag får utgå ifrån att centern
            finner former för att mot denna bakgrund lämna det stöd som Agne
            Hansson uppenbarligen vill lämna till detta ändamål.
          </note>
          <note type="speaker">
            Anf. 73 AGNE HANSSON (c):
          </note>
          <note>
            Fru talman! Jag kan gärna instämma i elogen till landstingen.
            Jag är fortfarande involverad, såsom revisor i Kalmar läns landsting,
            i att försöka påverka landstinget att fullfölja detta. Nu befinner
            sig landstinget i en mycket svår prioriteringssituation. Det finns
            domar. Det hänger hela tiden på den lokala ekonomin i landstinget
            om denna utbyggnad skall kunna fullföljas. Jag tycker inte att
            det är rätt gentemot landstingen att staten hanterar landstingen
            på ett sådant här sätt. I
          </note>
          <note>
            slutändan kommer de handikappade att drabbas.
          </note>
          <note>
            Jag har tyvärr inte fått något besked om att ministern är beredd
            att medverka.
          </note>
          <note>
            Överläggningen var härmed avslutad.
          </note>
          <note>
            13 § Svar på fråga 1990/91:250 om kvotering inom offentliga sektorn
            av inskolningsplatser m.m.
          </note>
          <note>
            för ungdomar
          </note>
          <note>
            Anf. 74 Arbetsmarknadsminister MONA
          </note>
          <note type="speaker">
            SAHLIN (s):
          </note>
          <note>
            Fru talman! Kaj Nilsson har frågat mig om jag finner det meningsfullt
            att utreda möjligheten av att införa ett kvoteringssystem inom
            den offentliga sektorn för att, i ett sämre arbetsmarknadsläge,
            tillgodose behovet av ett ökat antal inskolningsplatser och beredskapsarbeten
            för ungdomar.
          </note>
          <note>
            Ett nytt system av åtgärder för 18--19-åriga arbetslösa ungdomar
            infördes den 1 juli 1989. Det innebar att ungdomslagen upphörde
            och ersattes med inskolningsplatser som infördes på hela arbetsmarknaden.
          </note>
          <note>
            Det tyngst vägande skälet till denna förändring var den kritik
            som riktades mot ungdomslagen. Vid ett flertal utvärderingar konstaterades
            att ungdomslagen innebar en inlåsningseffekt av ungdomarna i en
            åtgärd inom den offentliga sektorn.
          </note>
          <note>
            Den nya inriktningen av de arbetsmarknadspolitiska åtgärderna
            för arbetslösa ungdomar har målsättningen att de så snabbt som
            möjligt skall få en fast förankring på hela den reguljära arbetsmarknaden.
          </note>
          <note>
            Ungdomarna på inskolningsplats skall utföra ordinarie arbetsuppgifter
            och få introduktion och inskolning i arbetet.
          </note>
          <note>
            Systemet förnyades med utgångspunkt i arbetslinjen genom ett
            åtgärdsprogram i fyra steg:
          </note>
          <note>
            för det första en intensifierad platsförmedling mot den reguljära
            arbetsmarknaden, därefter jobbsökaraktiviteter, vägledning mot
            utbildning och i sista hand heltidsarbete på avtalad eller vid
            behov särskild inskolningsplats. Den nya lagen om särskilda inskolningsplatser
            innebär att ungdomarna har rätt att bli anvisade särskild inskolningsplats
            senast efter sju veckors arbetssökandetid. För ungdomar som avslutat
            sin utbildning på våren gäller den 1 november samma år. Undantag
            kan göras från denna regel.
          </note>
          <note>
            AMS har enligt uppgift svårigheter med att få fram tillräckligt
            antal avtalade inskolningsplatser. Inom den offentliga sektorn
            har besparingskrav, anställningsstopp och allmänna neddragningar
            orsakat svårigheter att få till stånd avtalade platser.
          </note>
          <note>
            Inom det privata näringslivet har kompletterande avtal, till
            det tidigare centrala avtalet, inte slutits inom ett antal branscher.
          </note>
          <note>
            För att underlätta ungdomarnas etablering på arbetsmarknaden
            förutsätter jag att arbetsgivarna tar sitt ansvar för de arbetslösa
            ungdomarna genom att anställa dem på avtalade inskolningsplatser
            om reguljärt arbete ej finns att tillgå.
          </note>
          <note>
            Som skäl för mitt antagande vill jag erinra om att arbetsmarknadens
            parter i beredningsarbetet vid utformningen av den nya ungdomsgarantin
            tillstyrkt inrättandet av den nya ungdomsgarantin med avtalade
            inskolningsplatser på hela arbetsmarknaden.
          </note>
          <note>
            För arbetslösa ungdomar över 20 år, vilka kan anvisas beredskapsarbete,
            gäller på samma sätt som för de yngre, utbudsstimulerande åtgärder.
          </note>
          <note>
            Det innebär platsförmedling, jobbsökaraktiviteter, yrkesvägledning
            och vid behov arbetsmarknadsutbildning. Målet är att förbättra
            den unges möjligheter att få arbete på den reguljära arbetsmarknaden.
          </note>
          <note>
            Då allt fler av de lediga platserna bara kan tillsättas med personer
            som har utbildning eller erfarenhet kan en arbetsmarknadsutbildning
            ofta ge den arbetssökande den kompetens som krävs för att få ett
            arbete. En annan effekt är också att med en välutbildad yrkeskunnig
            arbetskraft ökar de svenska företagens konkurrenskraft.
          </note>
          <note>
            Jag anser det därför inte meningsfullt att styra in ungdomarna
            i åtgärder inom den offentliga sektorn och är därför inte beredd
            att utreda möjligheterna till ett kvoteringssystem.
          </note>
          <note type="speaker">
            Anf. 75 KAJ NILSSON (mp):
          </note>
          <note>
            Fru talman! Jag tackar arbetsmarknadsministern för det utförliga
            svaret, som var mycket informativt när det gäller vad man gör
            för ungdomar, och det är ett helt batteri av åtgärder.
          </note>
          <note>
            I den avslutande delen av svaret ges tyvärr klart besked om att
            arbetsmarknadsministern inte tänker vidta de åtgärder som jag
            har efterlyst, t.ex. en kvotering mellan olika nivåer inom den
            offentliga sektorn. Jag har efterlyst denna åtgärd mot bakgrund
            av att kommunerna är mycket hårt belastade med den här typen av
            uppgifter.
          </note>
          <note>
            Kommunerna efterlyser en balans. I nuvarande läge är det en snedbelastning
            när det gäller kommunerna i förhållande till landsting och stat.
          </note>
          <note>
            Det framkom inte i svaret om statsrådet är medveten om denna
            snedbelastning. Visserligen anförs det skäl till att man inte
            kan satsa på den offentliga sektorn: besparingskrav, anställningsstopp
            och allmänna neddragningar. Det gör ju att kommunerna får det
            så mycket värre och en mycket större belastning. Jag hade hoppats
            att just den här snedbelastningen skulle komma fram i svaret.
          </note>
          <note>
            Anf. 76 Arbetsmarknadsminister MONA
          </note>
          <note type="speaker">
            SAHLIN (s):
          </note>
          <note>
            Fru talman! Jag valde att ge ett utförligt svar, eftersom jag
            tycker att det är en mycket viktig fråga som Kaj Nilsson tar upp.
            Men den åtgärd som han föreslår med kvotering inom den offentliga
            sektorn är absolut fel signal i dag. Vi skall komma ihåg att samtliga
            dessa åtgärder är inriktade på ungdomarnas behov och på att stärka
            deras möjligheter att få ett arbete på den reguljära arbetsmarknaden.
            Då tycker jag att det är oerhört viktigt att vi använder åtgärderna
            just i det syftet.
          </note>
          <note>
            Det kanske inte riktigt framgick av det som Kaj
          </note>
          <note>
            Nilsson sade.
          </note>
          <note>
            De erfarenheter som vi har av inskolningsplatser är att 78 %
            av dem som har haft en inskolningsplats har fått ett arbete på
            den reguljära arbetsmarknaden. Vi vet också att det i dessa dagar
            är ännu viktigare att vi vässar våra arbetsmarknadspolitiska åtgärder,
            inte minst för ungdomarnas skull, så att de ännu mer bidrar till
            att ge ungdomarna arbete på den reguljära arbetsmarknaden i näringslivet.
            Därmed ges också näringslivet en möjlighet att rekrytera och behålla
            ungdomar i arbete.
          </note>
          <note>
            Vi kunde i dag även ha diskuterat mycket om hur stor betydelse
            förändringen och förnyelsen av arbetslivet skulle ha för dessa
            ungdomars möjligheter att stanna kvar på jobben ute i det privata
            näringslivet.
          </note>
          <note>
            Jag tror att frågan hade ett vällovligt syfte, men inriktningen
            på åtgärden var fel.
          </note>
          <note type="speaker">
            Anf. 77 KAJ NILSSON (mp):
          </note>
          <note>
            Fru talman! Det står även i svaret att arbetsmarknadsministern
            förutsätter att arbetsgivarna tar sitt ansvar. På den punkten
            har man tydligen inte haft tillräcklig framgång.
          </note>
          <note>
            Jag vill återkomma till den allvarliga snedbelastning som finns
            mellan kommuner och landsting å den ena sidan och mellan kommuner
            och landsting och staten å den andra sidan.
          </note>
          <note>
            Kommunerna har ett mycket svårt arbete att klara den här uppgiften,
            medan kanske landstingen och statliga institutioner kommer undan
            ganska billigt.
          </note>
          <note>
            Då skulle den här kvoten relateras till antalet anställda, t.ex.
            på stora arbetsplatser inom landsting och stat. Upplever inte
            arbetsmarknadsministern att det finns en skevhet mellan de här
            nivåerna?
          </note>
          <note>
            Anf. 78 Arbetsmarknadsminister MONA
          </note>
          <note type="speaker">
            SAHLIN (s):
          </note>
          <note>
            Fru talman! Jag höll på att säga att det må vara hur det vill
            med snedbelastningen. Jag är medveten om och förstår också de
            problem som Kaj Nilsson syftar på. Men det som är utgångspunkten
            för mig när jag diskuterar behovet av inskolningsplatser är ju
            vad dessa ungdomar behöver för att få ett arbete på den reguljära
            arbetsmarknaden. Och det är detta som jag som arbetsmarknadsminister
            måste ha för ögonen när jag tittar på åtgärderna. Då är jag inte
            så säker på att det i dag är just till den offentliga sektorn
            som de här ungdomarna i första hand skall vända sig genom inskolningsplatserna.
            Nu handlar det om att de privata arbetsgivarna tar ett större
            ansvar när det gäller att ta emot dessa ungdomar och teckna avtal
            om dessa inskolningsplatser. Det är mitt främsta syfte i dag.
          </note>
          <note>
            Överläggningen var härmed avslutad.
          </note>
          <note>
            14 § Meddelande om svar på interpellationerna
          </note>
          <note>
            1990/91:102, 88 och 107
          </note>
          <note>
            Anf. 79 Arbetsmarknadsminister MONA
          </note>
          <note type="speaker">
            SAHLIN (s):
          </note>
          <note>
            Fru talman! Med hänvisning till riksdagsordningen ber jag att
            få meddela att interpellationerna 102 av
          </note>
          <note>
            Elver Jonsson, 88 av Björn Samuelson och 107 av
          </note>
          <note>
            Agne Hansson på grund av arbetsbelastning och efter överenskommelse
            med interpellanterna kommer att besvaras den 11 januari 1991 kl.
            09.00.
          </note>
          <note>
            15 § Svar på fråga 1990/91:207 om tullservicen och färjetrafiken
            mellan Örnsköldsvik och Vasa
          </note>
          <note type="speaker">
            Anf. 80 Statsrådet ERIK ÅSBRINK (s):
          </note>
          <note>
            Fru talman! Görel Thurdin har frågat mig om regeringen är beredd
            att medverka till att generaltullstyrelsen kan upprätthålla en
            grundläggande service på tullområdet så att en fungerande färjetrafik
            kan bedrivas mellan
          </note>
          <note>
            Örnsköldsvik och Vasa.
          </note>
          <note>
            Det som föranlett Görel Thurdins fråga är enligt vad jag har
            inhämtat generaltullstyrelsens beslut den 23 oktober 1990 att
            inte medge Vasabåtarna tillstånd till utökad färjetrafik under
            perioden den
          </note>
          <note>
            24 maj--den 11 augusti 1991 på linjen
          </note>
          <note>
            Örnsköldsvik--Vasa. Ett överklagande har i går inkommit till
            finansdepartementet. Ärendet kommer efter beredning i departementet
            att bli föremål för regeringens prövning. Jag är därför inte nu
            beredd att ta ställning i ärendet.
          </note>
          <note type="speaker">
            Anf. 81 GÖREL THURDIN (c):
          </note>
          <note>
            Fru talman! Jag tackar statsrådet Erik Åsbrink för svaret. Det
            är kortfattat, men innehåller ändå löfte om aktivitet i ärendet
            även efter den här frågestunden, eftersom överklagande har skett
            och regeringen kommer att hantera ärendet. Därför tycker jag också
            det vore bra om vi kunde ha en diskussion om principer. Det måste
            i alla fall fastställas många gånger här i riksdagen -- och det
            görs också -- principer som myndigheterna skall följa för att
            vi skall få en bra service och regionalpolitiskt likartade förutsättningar
            i vissa myndighetsfrågor.
          </note>
          <note>
            Anledningen till att jag ställt frågan är att konsekvensen av
            att man inte får denna service är att färjelinjen blir nedlagd.
            Jag har läst tidigare att generaltullstyrelsen har motsatt sig
            att man startar en ny färjetrafik. I och för sig kan jag förstå
            att man gör det ställningstagandet när det gäller att starta någonting
            nytt. Men det är också en konkurrenssnedvridande åtgärd, om det
            är olika företag som skall konkurrera med varandra om färjetrafik.
            Vi talar om marknadsekonomi och fri konkurrens numera ganska flitigt
            i det här landet.
          </note>
          <note>
            Men en sådan här åtgärd är som sagt direkt konkurrenssnedvridande.
            Dessutom kan det tänkas att det är ett led i omorganisationen
            att servicen minskas. Färjetrafiken läggs ner, och då kan man
            kanske flytta verksamheten till Umeå --
          </note>
          <note>
            det har vi diskuterat tidigare.
          </note>
          <note>
            Vad menar vi då med grundläggande service på de olika orterna
            i landet?
          </note>
          <note type="speaker">
            Anf. 82 Statsrådet ERIK ÅSBRINK (s):
          </note>
          <note>
            Fru talman! Det är svårt för mig att här i dag djupare gå in
            på frågan. Handlingarna har precis kommit till departementet,
            och jag har inte haft möjlighet att mera ingående studera dem.
            Ärendet kommer naturligtvis att beredas i sedvanlig ordning.
          </note>
          <note>
            Rent allmänt skall vi naturligtvis, när vi tar ställning till
            den här typen av ärenden, se på färjetrafiken och dess positiva
            effekter. Men vi måste också se på kostnaderna. I det här fallet
            handlar det, såvitt jag förstår, om vissa ytterligare kostnader
            som uppkommer om tullen skall fullgöra sina uppgifter.
          </note>
          <note>
            Det måste naturligtvis här, liksom i andra sammanhang, ständigt
            ske en bedömning av om vi kan ta på oss dessa kostnader, hur de
            skall finansieras, om det skall ske genom att en annan verksamhet
            inom tullen trängs undan eller om det kan ske genom att vi beslutar
            oss för ökade statsutgifter.
          </note>
          <note>
            Det här är jag alltså inte beredd att ge svar på i dag, utan
            det är en fråga som regeringen kommer att ta ställning till i
            sinom tid.
          </note>
          <note type="speaker">
            Anf. 83 GÖREL THURDIN (c):
          </note>
          <note>
            Fru talman! Det här med grundläggande service är en aktuell fråga,
            för vi har fastslagit de regionalpolitiska målen här i riksdagen.
            Sedan har vi haft ett antal utredningar som har tittat på vad
            som menas med dessa regionalpolitiska mål. I t.ex.
          </note>
          <note>
            tele- och postutredningen har man lyft fram begreppet grundläggande
            service. I alla diskussioner om service från myndigheter och även
            verk -- de facto folket -- har man tagit upp frågan om grundläggande
            service. Då tycker jag att man från regeringens sida på något
            sätt måste kunna svara på frågan vad som menas med grundläggande
            service. Regionalpolitik betyder ju att orterna skall få grundläggande
            service och i det här fallet även bevakning. Men jag kanske har
            fel? Jag måste få veta vad regeringen anser om detta med grundläggande
            service. Någon idé om det måste ni i regeringen ha.
          </note>
          <note type="speaker">
            Anf. 84 Statsrådet ERIK ÅSBRINK (s):
          </note>
          <note>
            Fru talman! Det är naturligtvis angeläget att vi kan ge en god
            service inom färjetrafiken i de delar av landet där sådan kan
            komma i fråga. Vi måste -- jag vill understryka det -- beakta
            också de ökade kostnader som detta kan medföra. Får jag vara ofin
            nog att påminna om att det parti som Görel
          </note>
          <note>
            Thurdin representerar i sitt alternativ till skattereformen bl.a.
            avvisade det förslag till importmoms som finns i skattereformen.
            Det motsvarar ett inkomstbortfall på 500 miljoner.
          </note>
          <note>
            Detta sades skola finansieras genom rationaliseringar inom tulladministrationen.
            Får jag då påpeka att det i runt tal motsvarar en halvering av
            de utgifter som vi har för tullens verksamhet i landet. Det säger
            sig självt att skall man göra något så oerhört drastiskt, handlar
            det om en dramatisk försämring av den service som samhället kan
            erbjuda i det avseendet.
          </note>
          <note type="speaker">
            Anf. 85 GÖREL THURDIN (c):
          </note>
          <note>
            Fru talman! Det argumentet, herr statsråd, har jag hört tidigare.
            Rationaliseringar är vi naturligtvis inte emot. Det har talats
            om datorisering osv. Men här har man visat tendenser till en omorganisation
            i riktning mot expanderande orter i stället för att se på var
            det finns behov av service och var det finns en omfattande hamntrafik.
            Örnsköldsvik tillhör faktiskt de städer som har en omfattande
            hamnverksamhet. Därför anser jag att det är en fullständigt fel
            inriktning att flytta hela administrationen till Umeå, då man
            i stället får åka med bil mellan Örnsköldsvik och Umeå för att
            åstadkomma en service i den andra största hamnstaden i Norrland.
          </note>
          <note>
            Jag tycker inte att statsrådet skall komma undan frågan vad som
            menas med grundläggande service med att börja tala om vad vi i
            centern har framfört som alternativ till finansiering i skattereformen.
          </note>
          <note type="speaker">
            Anf. 86 Statsrådet ERIK ÅSBRINK (s):
          </note>
          <note>
            Fru talman! Det kan diskuteras hur långt man skall sträcka sig
            för att upprätthålla en grundläggande service på tullområdet.
            Jag tror att vi kan vara överens om att en sådan service inte
            kan upprätthållas om man halverar anslaget till tullen.
          </note>
          <note>
            Det var faktiskt det centerpartiet föreslog för inte så länge
            sedan. Det är riktigt att jag sagt detta förut, och jag säger
            det igen, för jag har inte fått något bra svar på hur man skall
            bära sig åt för att klara servicen i Örnsköldsvik och i en del
            andra orter om man drar ner tullens resurser med 50 %.
          </note>
          <note type="speaker">
            Anf. 87 GÖREL THURDIN (c):
          </note>
          <note>
            Herr talman! Vissa av de uppgifter som har med importmomsen att
            göra handläggs de facto nu av tullen, och det kostar pengar. Tanken
            var att de skulle minskas. Men om det visar sig att det belopp
            som det här gäller -- det finns ingen som kan ange exakta belopp
            i finansieringen av skattereformen, inte ens regeringen -- är
            för litet, är jag den första att ompröva beloppet för att det
            skall garantera den grundläggande servicen. Men jag är inte så
            säker på att regeringen och statsrådet är villiga att ompröva
            något för att åstadkomma denna grundläggande service.
          </note>
          <note>
            Överläggningen var härmed avslutad.
          </note>
          <note>
            16 § Svar på fråga 1990/91:230 om momsen på vägfärjetrafiken
          </note>
          <note type="speaker">
            Anf. 88 Statsrådet ERIK ÅSBRINK (s):
          </note>
          <note>
            Herr talman! Rune Backlund har, mot bakgrund av att vägfärjor
            är en del av vägnätet, frågat om jag är beredd att medverka till
            att vägfärjorna undantas från den beslutade mervärdeskatten på
            kollektivtrafiken.
          </note>
          <note>
            Utgångspunkten för den beslutade reformeringen av mervärdeskatten
            har varit att beskattningen i princip skall vara generell även
            på tjänsteområdet.
          </note>
          <note>
            Detta får till följd att alla typer av tjänster som tillhandahålls
            yrkesmässigt mot ersättning blir skattepliktiga. Det är alltså
            inte så att transporter med vägfärjor blir skattepliktiga enbart
            på grund av att de definitionsmässigt anses utgöra personbefordran
            eller kollektivtrafik. Även i de fall man tar ut bro- eller vägavgifter
            för vissa broar eller för vissa vägsträckor torde avgifterna komma
            att omfattas av den generella skatteplikten till mervärdeskatt.
            Jag är inte beredd att medverka till att dessa områden utantas
            från mervärdeskatt.
          </note>
          <note>
            Då Rune Backlund, som framställt frågan, anmält att han var förhindrad
            att närvara vid sammanträdet, medgav andre vice talmannen att
          </note>
          <note>
            Görel Thurdin i stället fick delta i överläggningen.
          </note>
          <note type="speaker">
            Anf. 89 GÖREL THURDIN (c):
          </note>
          <note>
            Herr talman! Å Rune Backlunds vägnar får jag tacka för svaret;
            Rune Backlund har inte möjlighet att närvara i kammaren i dag.
            Jag skall i alla fall försöka argumentera för frågan och för det
            han är ute efter.
          </note>
          <note>
            I skattereformen talar man i och för sig om tjänster.
          </note>
          <note>
            Då kan man säga att kostnaderna för vägfärjorna är ett slags
            alternativa kostnader för väginvesteringarna. En vägfärja är att
            betrakta som en väg -- utan den kan de här människorna inte ta
            sig till och från sina hem och verksamheter.
          </note>
          <note>
            Dessutom är färjetrafiken en verksamhet som är lätt att avgränsa.
            Därför borde regeringen kunna lägga fram ett förslag om att undanta
            färjor av det här slaget, färjor som så att säga ersätter vägen,
            från beslutet om moms även på tjänster -- de tjänsterna bör kunna
            ses som ett alternativ till en väginvestering.
          </note>
          <note type="speaker">
            Anf. 90 Statsrådet ERIK ÅSBRINK (s):
          </note>
          <note>
            Herr talman! Den här skatten, liksom många andra skatter som
            har diskuterats i samband med skattereformen, är ett utflöde av
            en generell princip -- som vi har försökt tillämpa över ett så
            stort område som möjligt -- nämligen att vi skall ta ut en enhetlig
            och generell mervärdeskatt och att den skall utgå på i princip
            alla typer av konsumtion av varor och tjänster. Det får till följd
            att vi breddar mervärdeskatten till ett större område än tidigare.
          </note>
          <note>
            Som jag sade i mitt svar är det här inte något utslag av principen
            att kollektivtrafiken skall mervärdeskattebeläggas, även om det
            i och för sig också är fallet, utan det är en följd av att alla
            typer av tjänster beläggs med mervärdeskatt. Men det är också
            så att transporter -- det handlar om såväl biltransporter som
            alla slag av kollektivtrafik --
          </note>
          <note>
            beläggs med mervärdeskatt. Jag tycker att det är fullkomligt
            naturligt att man gör på det sättet även i detta fall. Som jag
            påpekade: Skulle det bli aktuellt -- och det är en diskussion
            som förs i dessa dagar -- att ta ut bro- eller vägavgifter på
            vissa håll i landet, lär mervärdeskatten komma att tas ut även
            i de fallen.
          </note>
          <note>
            Det här beslutet, som redan är fattat av riksdagen, ligger alltså
            fast. Jag ser ingen anledning att ändra på det.
          </note>
          <note type="speaker">
            Anf. 91 GÖREL THURDIN (c):
          </note>
          <note>
            Herr talman! Jag är mycket väl medveten om principen om likformig
            beskattning och att det skall tas ut moms på alla varor och tjänster.
            Men jag är också medveten om att det har gjorts en hel del undantag.
            Jag vet vidare att det har gjorts ändringar när man har sett att
            de förslag som lagts fram inte varit riktigt bra. En sådan har
            vi behandlat senast i dag i skatteutskottet.
          </note>
          <note>
            Jag tycker att just vägfärjor är en så speciell sak.
          </note>
          <note>
            Det är klart att man kan bygga en bro -- det kan man göra. Men
            det kanske ändå i längden blir dyrare än att ha en vägfärja för
            den trafik som passerar. Jag vet att Rune Backlund bor på
          </note>
          <note>
            Visingsö, och där har man det problemet att man måste använda
            en vägfärja, men sådana finns ju även på andra håll i landet.
            Många gånger är det också regionalpolitiskt nödvändigt att se
            till att kostnaderna inte blir för höga för dessa människor.
          </note>
          <note type="speaker">
            Anf. 92 Statsrådet ERIK ÅSBRINK (s):
          </note>
          <note>
            Herr talman! Görel Thurdin använde nu ett argument som jag har
            hört många gånger förut, nämligen att verksamheten är så speciell.
            Det har jag hört tillämpat på snart sagt alla områden i tillvaron
            som utsätts för någon form av beskattning.
          </note>
          <note>
            Och i någon mening är det riktigt -- alla verksamheter har sina
            särdrag, alla verksamheter är angelägna, i varje fall för en del
            människor.
          </note>
          <note>
            Därför kan det argumentet användas och har använts i pläderingar
            för att man skall undanta alla möjliga områden från beskattning.
          </note>
          <note>
            Görel Thurdin har själv velat åstadkomma sådana lättnader på
            en rad andra områden. Om man adderar alla dessa unika särfall
            blir de regel snarare än undantag, och då handlar det om stora
            urgröpningar i skattereformens finansiering.
          </note>
          <note>
            Därför kan vi inte göra det. Skulle vi göra det skulle vi snart
            ha ett lapptäcke som påminner om det gamla skattesystemet eller
            blir ännu värre. Därför finns det all anledning att hålla fast
            vid de generella principerna.
          </note>
          <note type="speaker">
            Anf. 93 GÖREL THURDIN (c):
          </note>
          <note>
            Herr talman! Det är bara det att de generella principerna inte
            alltid går att tillämpa därför att verkligheten inte är så generell
            som man har försökt göra den. Vi kan t.ex. se på hur det här slår
            på särintresset turism: I stället för att få intäkter till finansiering
            av skattereformen förlorar man intäkter. Det har diskuterats och
            kommer att diskuteras här senare också. Det är ett typexempel
            på att man faktiskt gjort någonting tokigt.
          </note>
          <note>
            Dessutom får man ofta höra argumentet att det är svårt byråkratiskt
            att hantera en differentiering.
          </note>
          <note>
            Men i det här fallet är det enkelt att dra gränsen.
          </note>
          <note>
            Gränsen mellan land och vatten tror jag inte att momsen kommer
            att förändra.
          </note>
          <note type="speaker">
            Anf. 94 Statsrådet ERIK ÅSBRINK (s):
          </note>
          <note>
            Herr talman! Jag vill bara invända mot påståendet att det skulle
            ligga någon felräkning bakom de kalkyler som gjorts i fråga om
            turistmomsen eller på andra områden. Det är inte på det sättet
            att skattereformen förutsätter en viss intäkt från en viss delbransch.
            Det intressanta är den totala intäkt som vi får genom de åtgärder
            som utgör finansieringen av skattereformen.
          </note>
          <note>
            Det kan mycket väl vara på det sättet att människor ändrar sitt
            konsumtionsbeteende, minskar sin konsumtion på ett området och
            ökar den på ett annat. Då får man naturligtvis minskade intäkter
            på de områden där konsumtionen går tillbaka men ökade på ett annat
            område. Detta är varje fall med hänsyn till totalfinansieringen
            av skattereformen ganska ointressant. Drar man ned sin konsumtion
            och spenderar mindre på ett område kan det vara ett uttryck för
            att man spenderar mer på ett annat område, och då kommer skatteintäkterna
            in den vägen. Använd därför inte det argumentet -- det är i grunden
            felaktigt!
          </note>
          <note type="speaker">
            Anf. 95 GÖREL THURDIN (c):
          </note>
          <note>
            Herr talman! Mycket skall man höra om den här skattereformen
            innan öronen ramlar av, måste jag säga! Här har vi stått i kammaren
            och dividerat om exakta siffror när det gällt finansieringen av
            skattereformen, och det har utdelats åthutningar åt den som inte
            haft samma siffror som regeringen, och nu säger statsrådet att
            den fördelningen inte spelar någon roll -- huvudsaken är att totaleffekten
            blir densamma. Det var ett mycket märkligt påstående! Jag skall
            komma ihåg det till de fortsatta övningarna.
          </note>
          <note>
            Överläggningen var härmed avslutad.
          </note>
          <note>
            17 § Svar på fråga 1990/91:249 om beskattningen av hotell- och
            restaurangtjänster
          </note>
          <note type="speaker">
            Anf. 96 Statsrådet ERIK ÅSBRINK (s):
          </note>
          <note>
            Herr talman! Hugo Hegeland har frågat om regeringen är beredd
            att föreslå lättnader i beskattningen av hotell- och restaurangtjänster
            med anledning av den starkt minskade efterfrågan inom dessa branscher.
          </note>
          <note>
            Höjningen av mervärdeskatten på hotell- och restaurangtjänster
            har ingått som ett led i strävan att få en generell och enhetlig
            mervärdeskatt som är konsumtions- och konkurrensneutral och som
            i princip omfattar all yrkesmässig omsättning av varor och tjänster.
            Jag är mot denna bakgrund inte beredd att föreslå någon ändring
            av mervärdesbeskattningen av dessa tjänster.
          </note>
          <note type="speaker">
            Anf. 97 HUGO HEGELAND (m):
          </note>
          <note>
            Herr talman! Jag tackar statsrådet för försöket att svara på
            min fråga.
          </note>
          <note>
            Beträffande den redovisade bakgrunden, som alltså inte föranledde
            statsrådet att föreslå några förändringar, vill jag påpeka att
            den bara är en del av bakgrunden.
          </note>
          <note>
            Som Görel Thurdin påpekade har statrådet hela tiden varit otroligt
            angelägen om att reformen skall vara totalfinansierad. Nu visar
            det sig att efterfrågan på hotell- och restaurangtjänster sjunker
            så mycket att man räknar med att man inte får in de 1,3 miljarder
            som man hade kalkylerat med.
          </note>
          <note>
            Så fort det uppstått något sådant bortfall har ju statsrådet
            krävt att man skall ha någon annan finansieringskälla. Ta bara
            förslaget om löneskatt!
          </note>
          <note>
            I proposition nr 54 talar regeringen om att en ansvarsfull finansiering
            är grundläggande för hela skattereformen. Därför föreslår man
            en alternativ finansiering. Har statsrådet nu helt tappat ansvaret
            samtidigt som man tappar 1,3 miljarder i intäkter från moms på
            hotell- och restaurangtjänster?
          </note>
          <note type="speaker">
            Anf. 98 Statsrådet ERIK ÅSBRINK (s):
          </note>
          <note>
            Herr talman! Hugo Hegeland har ju ändå en viss nationalekonomisk
            utbildning -- jag är därför förvånad över det märkliga inlägg
            som jag nyss lyssnade till. Jag skall försöka upprepa argumenteringen
            en gång till.
          </note>
          <note>
            Om vi får minskade intäkter på ett visst område därför att konsumtionen
            går ned är detta inte ett uttryck för att det är några brister
            eller felaktigheter i finansieringen av skattereformen; det är
            ett uttryck för att människorna genom ändrade preferenser eller
            på grund av ändrade kostnader förskjuter sin konsumtion -- minskar
            den på ett område och ökar den på ett annat. Vi är faktiskt inte
            beroende av att få in ett exakt belopp i skatteintäkter från hotell-
            och restaurangbranschen -- vi är beroende av att totalt sett få
            in ungefär de intäkter som vi har kalkylerat med. Blir det litet
            mindre på ett område och litet mer på ett annat är detta inget
            problem från finansieringssynpunkt.
          </note>
          <note>
            Detta har ingenting att göra med det exempel som
          </note>
          <note>
            Hugo Hegeland åberopade, nämligen att vi tappar en delfinansiering
            genom att ett visst förslag -- i det här fallet arbetsgivaravgifter
            på pensionsutbetalningar -- måste uppskjutas något halvår. I det
            läget är det inte ett uttryck för ändrade konsumtionsvanor utan
            ett genuint bortfall av skatteintäkter, och i det fallet är det
            självklart att vi eftersträvar en alternativ finansiering. Det
            rör sig alltså om två helt olika situationer som inte kan jämföras
            med varandra.
          </note>
          <note type="speaker">
            Anf. 99 HUGO HEGELAND (m):
          </note>
          <note>
            Herr talman! Jag tackar statsrådet för att han erkänner att jag
            har vissa kunskaper i ekonomi.
          </note>
          <note>
            Tyvärr kan jag inte ge samma erkännande till statsrådet. Möjligen
            kan det bero på att jag tyvärr inte har haft statsrådet som elev.
            Jag har haft Bengt
          </note>
          <note>
            K Å Johansson som elev och även Ingvar Carlsson.
          </note>
          <note>
            Från det hållet har jag ännu inte hört sådana häpnadsväckande
            uttalanden som jag nyss hörde.
          </note>
          <note>
            Här säger statsrådet att om vi inte får in 1,3
          </note>
          <note>
            miljarder kronor i momsintäkter på hotell- och restaurangtjänster
            får vi in det någon annanstans.
          </note>
          <note>
            Det får vi visst inte. Var har statsrådet lärt sig ekonomi någonstans
            egentligen? Efterfrågan går ju i stället till utlandet. Konferenser
            kommer ju att förläggas till utlandet. I vinter kommer man att
            resa till Norge och Schweiz i större utsträckning än tidigare.
            Uppfattningen att den svenska skatteomläggningen skulle vara ett
            nollsummespel är helt felaktig. Tvärtom blir ju effekten den att
            en del av efterfrågan riktar sig till utlandet. Vi går miste om
            denna efterfrågan och får alltså inte alls in någonting. Därför
            kan jag mycket väl fråga hur det går med ansvaret, man skall ju
            ha det totala beloppet. Statsrådet säger att det kommer in på
            olika områden, men så blir det ju inte.
          </note>
          <note type="speaker">
            Anf. 100 Statsrådet ERIK ÅSBRINK (s):
          </note>
          <note>
            Herr talman! Jag skall försöka förklara det hela en gång till.
            Om det är på det sättet att det inom ramen för en given totalkonsumtion
            sker förskjutningar, så att människor konsumerar mindre på ett
            område och mera på ett annat -- och det är givet att dessa områden
            är ungefär lika behandlade skattemässigt, och det är ändå en grundprincip
            i reformen --
          </note>
          <note>
            påverkar skattereformens finansiering inte nämnvärt de totala
            intäkterna. Påståendet att en stor del av efterfrågan läcker ut
            utomlands är i bästa fall obevisat. Det vet vi ingenting om förrän
            vi har sett resultatet någon gång efter utgången av nästa år.
            Får jag bara påpeka för Hugo Hegeland, liksom för hans partivänner,
            att genomför man stora, ofinansierade skattesänkningar som ni
            ibland tycks vilja göra, dvs. en kraftig påspädning av efterfrågan
            ofinansierad utan någon täckning i den reala produktionen, får
            man med all säkerhet en kraftig ökning av importen och en försvagning
            av vår utrikesbalans. Den risken är mycket större med den moderata
            skattepolitiken än med den skattereform som här genomförs och
            som är ansvarsfullt finansierad.
          </note>
          <note type="speaker">
            Anf. 101 HUGO HEGELAND (m):
          </note>
          <note>
            Herr talman! Med anledning av detta slingriga svar vill jag erinra
            om att skatteutskottet uppvaktades av Sveriges turistråd och flera
            representanter för hotell- och restaurangbranschen. De pekade
            på att man i Stockholm, Göteborg och Malmö inte konkurrerar sinsemellan
            om tjänsterna utan med
          </note>
          <note>
            London, Hamburg, Paris och andra städer. De framhöll att skatteomläggningen
            kommer att slå på turistbalansen som redan är negativ. Den kommer
            att bli ännu större. Det är en ofrånkomlig följd av skatteomläggningen.
            Finns det något av det stora ansvar som man i alla andra sammanhang
            talar om, borde ju ändå statsrådet reagera inför den väntade efterfrågeminskningen.
          </note>
          <note type="speaker">
            Anf. 102 Statsrådet ERIK ÅSBRINK (s):
          </note>
          <note>
            Herr talman! Någon gång måste folk inse att har man fattat ett
            beslut gäller det. Sedan måste man inrätta sig efter detta. Jag
            är för min del mycket orolig, om det finns människor som ser som
            sin huvudsakliga uppgift att tala om hur förfärligt dyrt och dåligt
            det är i den svenska hotell-, restaurangoch turistbranschen. Möjligen
            kan detta skapa en överdriven och onödigt negativ bild, som skrämmer
            bort folk från att konsumera de tjänster som erbjuds, tjänster
            som ändå på många sätt är attraktiva och prisvärda.
          </note>
          <note>
            Det finns en historisk parallell. Den svenska bryggerinäringen
            förklarade på sin tid att om man inte fick tillverka mellanöl,
            skulle det över huvud taget inte gå att tillverka ett drickbart
            öl i landet.
          </note>
          <note>
            Jag vet att bryggerinäringen har fått äta upp de orden och ångra
            sig. Följden blev under många år att konsumtionen av folköl och
            annat öl pressades ned. Folk hade fått lära sig av bryggarna att
            det inte fanns kvar något drickvärt öl. Möjligen skall samma lärdom
            dras när det gäller turistbranschen.
          </note>
          <note type="speaker">
            Anf. 103 HUGO HEGELAND (m):
          </note>
          <note>
            Herr talman! Jag skall bortse från resonemanget om mellanöl och
            i stället erinra om hur man reagerade i Frankrike när man upptäckte
            att det blev en kraftigt minskad efterfrågan. Där var ju momsen
            i restaurang- och hotellbranschen 18,6 %.
          </note>
          <note>
            Man sänkte momsen till 7 %, eftersom man insåg att man skulle
            förlora turistintäkter. Därför tycker jag att statsrådet bör vara
            intresserad av att se till att vi kan vända det stora underskottet
            i turistbalansen. Nu har skatteomläggningen tvärtom lett till
            den effekten att vi får ett bortfall.
          </note>
          <note>
            Jag förstår inte att statsrådet kan säga att ingenting skall
            ändras utan att vi skall se hur det blir, eftersom det inte, enligt
            hans mening, kan bevisas någonting i förväg. Nej, vi kan inte
            bevisa någonting i förväg, men det kan inte heller statsrådet.
            Men det går ändå att bedöma vad som är sannolikt, och den sannolika
            utvecklingen blir att man tappar 1,3
          </note>
          <note>
            miljarder kronor. I andra sammanhang sägs det att man är så ansvarsfull
            att man skall finansiera skatteomläggningen till sista öret, samtidigt
            som vi kritiseras när vi tror mer på dynamiska effekter.
          </note>
          <note type="speaker">
            Anf. 104 Statsrådet ERIK ÅSBRINK (s):
          </note>
          <note>
            Herr talman! Det tillhör ju den moderata mytologin att man ökar
            skatteintäkterna genom att sänka skatterna, eller kanske rent
            av ta bort dem helt och hållet. Det är en inställning som jag
            menar inte hör hemma i en seriös debatt.
          </note>
          <note>
            Eftersom det ändå mellan raderna antyds att moderaterna skulle
            vara beredda att sänka mervärdeskatten för just den här branschen,
            skulle jag vilja fråga om det verkligen förhåller sig så.
          </note>
          <note>
            Nyligen har det ju träffats något slags överenskommelse mellan
            moderaterna och folkpartiet. Har jag förstått det rätt talas det
            om generella sänkningar av mervärdeskatten i den mån man nu får
            råd med detta i framtiden. Skall jag tolka Hugo Hegeland så, att
            detta icke är fallet och så, att moderaterna kräver en återgång
            till en differentierad mervärdeskatt? Kräver ni detta också av
            folkpartiet för att ni över huvud taget skall kunna bilda regering,
            om den situationen uppstår, och för att ni skall kunna föra något
            slags gemensam skattepolitik? Hur blir det nu: Blir det återgång
            till differentierad mervärdeskatt eller blir det ändringar av
            den generella mervärdeskatten?
          </note>
          <note>
            Kan jag få ett besked på den punkten?
          </note>
          <note type="speaker">
            Anf. 105 HUGO HEGELAND (m):
          </note>
          <note>
            Herr talman! Artikeln i Dagens Nyheter gällde ju som statsrådet
            mycket väl vet sex huvudpunkter.
          </note>
          <note>
            Det är helt riktigt att det står att man skall arbeta för en
            sänkning av momsen. Bl.a. bör ju den extra höjningen med 1,5 %
            från 23,46 % till 25 % tas bort, så snart man kan återgå till
            det tidigare läget.
          </note>
          <note>
            Beträffande en differentiering av olika skatter får vi naturligtvis
            ta ett samtal med folkpartiet. Två får inte svara samtidigt --
            inte ens talmannen som är folkpartist får gå in i debatten och
            säga hur folkpartiet ställer sig -- och statsrådet vet mycket
            väl att jag inte kan stå här och säga vad sådana förhandlingar
            skulle leda till. Man måste emellertid göra någonting, och det
            är ni som har hittat på att höja skatten på hotell- och restaurangtjänster
            så oerhört att det blir den här effekten. Det är alltså inte vi
            som har gjort det.
          </note>
          <note type="speaker">
            Anf. 106 Statsrådet ERIK ÅSBRINK (s):
          </note>
          <note>
            Herr talman! När det gäller den tillfälliga höjningen av mervärdeskatten
            behöver inte Hugo
          </note>
          <note>
            Hegeland bekymra sig. Det finns redan ett riksdagsbeslut om att
            skatten skall återgå till den tidigare lägre nivån vid utgången
            av nästa år. Det kommer att ske alldeles automatiskt.
          </note>
          <note>
            Beträffande fortsatta åtgärder rörande mervärdeskatten kan jag
            konstatera att jag inte fick något svar på frågan. Tala inte om
            att slingra sig!
          </note>
          <note>
            Här försöker Hugo Hegeland sitta på två stolar samtidigt, och
            detta är uppenbart taktiken ända fram till valet. Det gäller dels
            att ge sken av att ni är beredda att sänka mervärdeskatten selektivt
            på vissa områden, dels att tala om generella sänkningar av mervärdeskatten.
            Detta går inte ihop. Man kan inte göra bådadera. Antingen får
            man bestämma sig för en enhetlig skatt eller för en differentierad
            skatt. Det hade varit bra om jag hade kunnat få ett klarare besked
            på den punkten.
          </note>
          <note>
            Annars kan det möjligen vara så, att en del företrädare för turistbranschen
            -- och jag förstår att ni är ivrigt verksamma där -- får en felaktig
            föreställning om vad ni tänker göra, om ni får chansen efter valet
            nästa år.
          </note>
          <note type="speaker">
            Anf. 107 HUGO HEGELAND (m):
          </note>
          <note>
            Herr talman! Anledningen till den minskade efterfrågan inom hotell-
            och servicenäringarna är ju den mycket höga mervärdeskatten. Sänker
            man skatten blir det ju en ökning av efterfrågan. Då blir det
            ökade intäkter, varför det inte alls behöver bli något problem
            som statsrådet tror. Nu får jag inte bestämma själv, vilket kanske
            inte förvånar statsrådet, eftersom det finns en viss demokrati
            även inom vårt parti, men jag kan alltid argumentera för en sänkning
            av mervärdeskatten när det gäller hotell- och restaurangtjänster.
            Detta skulle ju leda till en ökning av efterfrågan i Sverige eller
            i varje fall motverka bortfallet. På så sätt får man ju in de
            intäkter som statsrådet så gärna efterlyser i olika sammanhang
            då det gäller att vara ansvarsfull med hänsyn till finansieringen
            av skatteomläggningen.
          </note>
          <note>
            Överläggningen var härmed avslutad.
          </note>
          <note>
            18 § Svar på fråga 1990/91:260 om avdragsrätten för avgifter
            till fackföreningar
          </note>
          <note type="speaker">
            Anf. 108 Statsrådet ERIK ÅSBRINK (s):
          </note>
          <note>
            Herr talman! Birgit Friggebo har frågat finansministern om huruvida
            ett uttalande av innebörd att en utbyggnad av föräldraförsäkringen
            är en högre prioriterad åtgärd än höjningar av avdraget för fackföreningsavgift
            fortfarande äger giltighet.
          </note>
          <note>
            Arbetet inom regeringen är så fördelat att det är jag som skall
            svara på frågan.
          </note>
          <note>
            Bakgrunden till frågeställningen är denna.
          </note>
          <note>
            Riksdagen beslutade i våras att skattereduktionen för fackföreningsavgifter
            fr.o.m. 1992 års taxering skall sättas ned från 40 % till 20 %
            av underlaget.
          </note>
          <note>
            Samtidigt höjdes taket för reduktionsgrundande avgift från 1
            200 kr. till 2 500 kr.
          </note>
          <note>
            Den socialdemokratiska partikongressen uttalade att reduktionskoefficienten
            åter borde höjas till
          </note>
          <note>
            40 %. Det var i detta sammanhang som finansministern uttalade
            att en utbyggd föräldraförsäkring skulle prioriteras framför ett
            ökat avdrag för fackföreningsavgifter.
          </note>
          <note>
            Skatteutskottet har i dag beslutat föreslå riksdagen att avdragstaket
            på 2 500 kr. för fackföreningsavgifter skall slopas. Skälet är
            i första hand att det inte föreligger någon begränsning i arbetsgivares
            avdragsrätt för kostnader för organisationsverksamhet. Genom att
            ta bort taket skapas därför likformighet i detta hänseende mellan
            arbetsgivare och arbetstagare. Utskottet beslutade vidare att
            föreslå riksdagen att mätningsoch granskningsavgifter vid byggnadsarbeten,
            som i dag är avdragsgilla i inkomstslaget tjänst, för arbetstagaren
            i stället skall behandlas på motsvarande sätt som fackföreningsavgifter,
            dvs.
          </note>
          <note>
            skattereduktion skall medges i stället för avdrag i förvärvskällan.
          </note>
          <note>
            Ett genomförande av beslutet att höja skattereduktionen för fackföreningsavgifter
            från
          </note>
          <note>
            20 % till 40 % skulle medföra minskade skatteintäkter om ca 1,1
            miljarder kronor.
          </note>
          <note>
            Kostnaden för en utbyggd föräldraförsäkring skulle uppgå till
            ca 1,6 miljarder kronor. Den strama finanspolitiken gäller självfallet
            fortfarande. Det är därför inte möjligt att bifalla kongressens
            beslut om att höja skattereduktionen för fackföreningsavgifter.
            Det är inte heller för närvarande möjligt att bygga ut föräldraförsäkringen.
          </note>
          <note>
            Som en jämförelse kan nämnas att de åtgärder skatteutskottet
            förordar, och som jag har redogjort för, innebär en minskning
            av skatteintäkterna om ca 25 miljoner kronor såvitt avser det
            slopade avdragstaket vid en skattereduktion på 20 %.
          </note>
          <note>
            Folkpartiet har inte varit främmande för att i arbetet med skattereformen
            genomdriva beslut som medför försvagningar av budgeten.
          </note>
          <note>
            En prioritering av en utbyggd föräldraförsäkring står fast så
            snart de ekonomiska förutsättningarna så tillåter -- det finns
            inte någon som helst anledning att ifrågasätta detta mot bakgrund
            av det beslut som skatteutskottet fattat.
          </note>
          <note type="speaker">
            Anf. 109 BIRGIT FRIGGEBO (fp):
          </note>
          <note>
            Herr talman! I min fråga refererades två uttalanden av Allan
            Larsson. I frågesvaret kommenteras bara en. En av frågorna gällde
            Allan
          </note>
          <note>
            Larssons uttalanden om att: Nu är det dags att inse att det är
            blodigt allvar. Allt vi kan göra under de närmaste åren måste
            underordnas den stora uppgiften att återskapa vår ekonomiska styrka.
          </note>
          <note>
            Jag skulle vilja fråga: Är det fortfarande blodigt allvar? Är
            det rätt signal som ges från skatteutskottets socialdemokrater
            när man vill premiera fackföreningarna och deras konfliktfonder?
            Stämmer skatteutskottets beslut överens med att det är blodigt
            allvar och att vi måste behålla välfärden?
          </note>
          <note>
            Det talas om likformighet. Ett sätt hade naturligtvis varit att
            ta bort avdragsrätten för båda, men det avstyrks av skatteutskottet.
            Innebär detta tal om likformighet att konfliktersättningen skall
            beskattas för arbetstagarna, precis som sker för arbetsgivarna?
          </note>
          <note>
            Dessutom behandlas frågan om vad detta skulle kosta. Det är riktigt
            att detta förslag kostar mindre än det SAP-kongressen beslutade
            om. Men vad innebär detta på sikt? Nu bakar man ihop mätningsarvoden
            m.m. och lägger in detta i fackföreningsavgiften. Det skall sedan
            behandlas på samma sätt. Vi vet att det finns kollektiva hemförsäkringar,
            kollektiva bilförsäkringar, som bakas in i fackföreningsavgiften.
            Är inte Erik
          </note>
          <note>
            Åsbrink rädd för att en massa personliga utgifter kommer att
            öka kostnaderna för avdragsrätten i framtiden?
          </note>
          <note>
            I bakgrunden finns bundenheten till LO. Det är därför man genomför
            detta. Förra veckan slängde man förslaget om sjuklön i papperskorgen
            på grund av LO. Nu ökar man avdragsrätten för fackföreningsavgiften.
            Jag skulle vilja fråga: Vad står härnäst på LOs önskelista, som
            vi skall få ta ställning till och genomföra här i riksdagen?.
          </note>
          <note>
            Slutligen undrar jag: Hur mycket av dessa skattefinansierade
            pengar hamnar hos det socialdemokratiska partiet, och vilka uppgörelser
            finns inför valet?
          </note>
          <note type="speaker">
            Anf. 110 Statsrådet ERIK ÅSBRINK (s):
          </note>
          <note>
            Herr talman! Den sista frågan tänker jag inte svara på.
          </note>
          <note>
            Det som står härnäst på LOs lista skulle jag möjligen kunna tänka
            mig är samma sak som hör hemma under den första frågan, som handlar
            om att det nu är blodigt allvar. Det är blodigt allvar.
          </note>
          <note>
            Huvuduppgiften för den ekonomiska politiken nu och framgent är
            att få ordning på landets ekonomi, att bringa ned den höga inflationen,
            som är ett hot mot sysselsättning och välfärd samt mot hela vår
            samhällsmodell. Detta är jag övertygad om också är en huvuduppgift
            för LO, liksom det är det för regeringen och för det socialdemokratiska
            partiet.
          </note>
          <note>
            Det slopade taket är en åtgärd som syftar till ökad likformighet.
            Det finns inga begränsningar beloppsmässigt när det gäller arbetsgivarnas
            avdragsrätt. Det finns fortfarande sådana begränsningar i fråga
            om fackföreningsmedlemmarnas avgifter, även om det är relativt
            få som går över taket. Jag menar att det är en självklar rättviseåtgärd
            att ta bort det taket.
          </note>
          <note>
            Man kan naturligtvis, det medger jag, ha synsättet att avdragsrätt
            inte skall medges för någondera parten. Det är en fullt tänkbar
            uppfattning.
          </note>
          <note>
            Däremot har jag mycket svårt att förstå och acceptera dem som
            hävdar att det skall vara full avdragsrätt för arbetsgivarna och
            ingen avdragsrätt alls för fackföreningsmedlemmarna. Det är för
            mig en orimlighet att skattesystemet på det sättet skulle systematiskt
            gynna den ena parten på arbetsmarknaden och missgynna den andra.
          </note>
          <note>
            Jag vill också som svar på frågan om konfliktersättning skall
            beskattas säga att avdragsprocenten är satt så att hänsyn tas
            till att konfliktersättning inte beskattas. Det är endast
          </note>
          <note>
            20 % i skattereduktion från och med nästa år, dvs.
          </note>
          <note>
            betydligt lägre än den generella skattesats som löntagarna har.
            Det hänsynstagandet har gjorts på det sättet.
          </note>
          <note type="speaker">
            Anf. 111 BIRGIT FRIGGEBO (fp):
          </note>
          <note>
            Herr talman! Jag förstår om statsrådet Erik
          </note>
          <note>
            Åsbrink inte vill svara på den sista frågan som jag ställde,
            nämligen hur mycket av de pengar som tas in i fackföreningsavgifter
            -- och som alltså till viss del är skattefinansierade -- som hamnar
            hos det socialdemokratiska partiet. När man gör förändringar och
            tar bort taket kan fackföreningarna öka sina avgifter utan att
            det kostar särskilt mycket för dem som är med i fackföreningarna.
            Hur mycket av dessa pengar hamnar hos det socialdemokratiska partiet?
            Den frågan bör gå att besvara, även om statsrådet inte vill svara
            på vilka överenskommelser som finns i samband med det här beslutet.
          </note>
          <note>
            Nu finns alltså inga begränsningar. Här bakar man in kollektiva
            hemförsäkringar, kollektiva bilförsäkringar och andra personliga
            utgifter i fackföreningsavgiften. Kommer statsrådet att göra begränsningar,
            så att människor inte får ha den här typen av kollektiva utgifter
            via fackföreningen, vilka också är avdragsbara?
          </note>
          <note type="speaker">
            Anf. 112 Statsrådet ERIK ÅSBRINK (s):
          </note>
          <note>
            Herr talman! Jag tänker inte gå med på att föra debatten på det
            plan som Birgit Friggebo gör med den typen av frågor. Det finns
            inga som helst överenskommelser knutna till detta förslag.
          </note>
          <note>
            Det är en illusion, och tyder på okunnighet, att tro att det
            är fritt fram ute i fackföreningsrörelsen att höja medlemsavgifterna.
            Det finns här, som på andra områden, ett mycket starkt motstånd
            mot den typen av avgiftshöjningar. Jag är övertygad om att mycket
            stor återhållsamhet kommer att visas på det området framöver.
          </note>
          <note>
            Jag tycker att Birgit Friggebo också, när retoriken har skalats
            bort, kunde ha i åtanke att vi faktiskt om en månad genomför en
            åtgärd, som innebär att avdragen blir hälften så mycket värda.
          </note>
          <note>
            Skattereduktionen halveras faktiskt med det förslag vi lägger
            fram. Om man beaktar den saken tycker jag inte att detta onyanserade
            skall är på sin plats.
          </note>
          <note type="speaker">
            Anf. 113 BIRGIT FRIGGEBO (fp):
          </note>
          <note>
            Herr talman! Fackföreningarna, framför allt LO, bidrar faktiskt
            i väldigt hög grad till det socialdemokratiska partiets ekonomi.
            Min enkla fråga är hur mycket av de här subventionerade fackavdragen
            som hamnar i det socialdemokratiska partiets ficka. Nu vill Erik
            Åsbrink inte diskutera på den nivån. Ni drar er inte för att genomföra
            beslut som underlättar att det går till på detta sätt.
          </note>
          <note>
            Det tycker jag är värre än att ta upp en diskussion om hur mycket
            pengar som hamnar i det egna partiets ficka.
          </note>
          <note>
            Avdragsrätten i sig och borttagandet av taket underlättar naturligtvis
            möjligheten att höja fackföreningsavgiften. Fortfarande har jag
            inte fått svar på frågan om det skall vara möjligt även i framtiden
            att få personliga utgifter inbakade i den fackliga avgiften och
            därmed få en skattesubvention på hemförsäkringar, bilförsäkringar
            osv.
          </note>
          <note>
            Överläggningen var härmed avslutad.
          </note>
          <note>
            19 § Svar på fråga 1990/91:268 om beskattningen av dagbarnvårdares
            kostnadsersättning
          </note>
          <note type="speaker">
            Anf. 114 Statsrådet ERIK ÅSBRINK (s):
          </note>
          <note>
            Herr talman! Agne Hansson har frågat mig om jag är beredd att
            vidta åtgärder så att beskattningen av kostnadsersättning för
            dagbarnvårdare i familjedaghem upphör.
          </note>
          <note>
            Den 13 november i år besvarade jag en liknande fråga från Stina
            Eliasson. Visserligen avsåg den frågan sådan kostnadsersättning
            som utges för vård av person i enskilt familjehem.
          </note>
          <note>
            Som dock framgick av det svar jag då lämnade innebär skattereformen
            i princip att kostnadsersättningar generellt blir skattepliktiga.
          </note>
          <note>
            Detta gäller således även dagbarnvårdares kostnadsersättning.
          </note>
          <note>
            Genom skattereformen införs samma regler i detta avseende för
            både offentligt och privat anställda.
          </note>
          <note>
            Kostnadsersättningar skall således tas upp som intäkt, medan
            avdrag medges för omkostnaderna. I
          </note>
          <note>
            normalfallet kan antas att ersättningen i sin helhet gått åt
            till de avsedda omkostnaderna, varför avdrag kan medges med samma
            belopp som kostnadsersättningen utan att någon närmare utredning
            i form av kvitton eller liknande behöver lämnas. I sådant fall
            skall inte heller någon preliminärskatt betalas på kostnadsersättningen.
          </note>
          <note>
            De nya reglerna innebär således normalt inte någon försämring
            för dagbarnvårdarna.
          </note>
          <note>
            Jag är inte beredd att vidta åtgärder för att särskilda regler
            i detta avseende skall kunna införas för just dagbarnvårdare i
            familjehem.
          </note>
          <note type="speaker">
            Anf. 115 AGNE HANSSON (c):
          </note>
          <note>
            Herr talman! Jag vill tacka för svaret. Jag hade naturligtvis
            blivit betydligt gladare om det hade varit positivt.
          </note>
          <note>
            I normalfallet skall ersättningen kvittas mot kostnader som får
            dras av, säger statsrådet, och det är ju riktigt. Detta skall
            då inte ha någon betydelse.
          </note>
          <note>
            Jag vill naturligtvis fråga: Om det inte har någon som helst
            betydelse, varför då dra på sig detta onödiga merarbete som vållar
            en rad problem genom att införa krångel i onödan? Det är min första
            fråga.
          </note>
          <note>
            Normalfallen är tydligen få, för jag har från flera familjedagbarnvårdare
            hemma i Västerviks kommun fått den reaktionen att de upplever
            detta som en klar försämring. De ger exempel på att de mot en
            ersättning på 20 kr. om dagen skall stå för två mål mat och dessutom
            ett mellanmål, leksaker, extra slitage på huset m.m. Det är naturligtvis
            orimligt. Det går inte ihop.
          </note>
          <note>
            Familjedagbarnvårdarna anser att det är en klar försämring.
          </note>
          <note>
            Om de ställer upp och upplever att de inte får någon uppmuntran
            utan ytterligare krångel och slutar, innebär det dessutom att
            det blir brist på dagbarnvårdare. Man kan få flera som inte ställer
            upp. Det är till förfång för samhällsutvecklingen och de egna
            initiativen över huvud taget.
          </note>
          <note>
            Varför, statsrådet, kan man inte vara beredd att göra ett undantag
            och underlätta och främja både personliga initiativ och samhällsnyttig
            verksamhet?
          </note>
          <note type="speaker">
            Anf. 116 Statsrådet ERIK ÅSBRINK (s):
          </note>
          <note>
            Herr talman! Jag vidhåller att det i de allra flesta fall inte
            innebär någon förändring eller försämring i praktiken för dagbarnvårdarna.
            Det visar också de reaktioner som jag har mött när jag har haft
            tillfälle att framföra de synpunkterna i andra sammanhang.
          </note>
          <note>
            Det innebär inte heller, vilket Agne Hansson påstår, ökat krångel.
            Det finns inga speciella svårigheter med att genomföra denna ordning,
            däremot är det ett utflöde av principen om likformig beskattning
            att vi gör på det här sättet.
          </note>
          <note>
            Jag menar att det är av stort värde att vi kan ha en så konsekvent
            syn på olika delar av skattesystemet som möjligt.
          </note>
          <note>
            Jag vill också påpeka -- vilket jag också gjorde i mitt svar
            till Stina Eliasson för bara tre veckor sedan när nästan exakt
            samma fråga var uppe i riksdagen -- att det står den skattskyldige
            fritt att visa om kostnaderna har varit högre och på så vis få
            göra avdrag för detta. Den möjligheten finns fortfarande kvar.
          </note>
          <note type="speaker">
            Anf. 117 AGNE HANSSON (c):
          </note>
          <note>
            Herr talman! För det första måste jag fråga statsrådet hur mycket
            detta påverkar skattereformens finansiering. Det måste vara den
            första fråga man ställer -- om man skall bibehålla krånglet.
          </note>
          <note>
            För det andra: Får jag tolka statsrådets svar så att det som
            sägs om att man skall kunna medge avdrag för hela omkostnaden
            betyder att man inte skall behöva redovisa allt i form av kvitton
            och verifikationer i övrigtdant? Kan man få ett klart och entydigt
            svar på det? I så fall har man naturligtvis i någon mån förenklat
            saken.
          </note>
          <note>
            Jag har lyssnat på debatten tidigare och diskuterat med Erik
            Åsbrink många gånger. Kan det vara så fruktansvärt viktigt att
            bita sig fast som en krubbitare i principer i stället för att
            kunna förenkla, vara praktisk och konstruktiv?
          </note>
          <note type="speaker">
            Anf. 118 Statsrådet ERIK ÅSBRINK (s):
          </note>
          <note>
            Herr talman! Agne Hanssons alternativ innebär ingen förenkling.
            Det finns inget sådant skäl att göra en förändring.
          </note>
          <note>
            Beloppsmässigt är det här en mycket obetydlig del av den samlade
            skattereformen. Det kan ju inte vara ett ensamt skäl till att
            man skall överge alla principer och införa en mängd särbestämmelser
            och undantag. Det finns många små detaljer i reformen, men om
            vi skulle ha det synsättet skulle vi snart ha ett mycket komplicerat
            och oenhetligt skattesystem med alla problem det medför.
          </note>
          <note>
            Det finns all anledning -- med en krubbitares envishet eller
            på annat sätt -- att hålla fast vid vissa principer. Dessa principer
            attackeras ständigt av
          </note>
          <note>
            Agne Hansson och hans partivänner och andra partier i riksdagen
            som på olika sätt försöker riva sönder olika delar av skattereformen.
            Det går naturligtvis i varje enskilt fall att säga att det går
            bra att göra på ett visst sätt, men om vi inte hade visat en viss
            ståndaktighet hade det inte blivit någon skattereform.
          </note>
          <note type="speaker">
            Anf. 119 AGNE HANSSON (c):
          </note>
          <note>
            Herr talman! Det påverkar inte finansieringen, säger statsrådet.
            Jag kan inte förstå varför man skall bita sig fast vid principer.
            Risken är ju att mycket av det goda i skattereformen går förlorat.
          </note>
          <note>
            Mitt förslag innebär ingen förenkling, säger statsrådet vidare.
            Men det måste väl ändå innebära en förenkling om man struntar
            i att beskatta kostnadsersättningen? Då slipper man ju alla problem
            med redovisning och det faktum att många upplever detta som en
            försämring. Eller är statsrådet beredd att medge en redovisning
            av omkostnaderna inte behöver göras av familjedaghemsvårdare?
          </note>
          <note>
            Ajournering
          </note>
          <note>
            Kammaren beslöt kl. 16.48 på förslag av andre vice talmannen
            att ajournera frågestunden till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            Överläggningen var härmed avslutad.
          </note>
          <note>
            20 § Svar på fråga 1990/91:258 om miljöbrott
          </note>
          <note>
            Anf. 120 Miljöminister BIRGITTA DAHL
          </note>
          <note>
            (s):
          </note>
          <note>
            Fru talman! Annika Åhnberg har frågat mig om regeringen avser
            att föreslå förändringar i miljölagstiftningen i syfte att åstadkomma
            likhet inför lagen. Bakgrunden till frågan är enligt frågeställaren
            att ett litet företag dömdes för miljöbrott under det att åtalet
            mot ett större företag lades ned.
          </note>
          <note>
            Som Annika Åhnberg säkert vet kan jag inte kommentera enskilda
            fall. Min principiella inställning är emellertid självfallet att
            alla som begår miljöbrott skall behandlas lika inför lagen.
          </note>
          <note>
            Storleken på ett företag saknar betydelse.
          </note>
          <note>
            Denna princip om likhet inför lagen utgör också den självklara
            grunden för lagstiftningen och tillämpningen. Det finns därför
            ingen anledning att föreslå några förändringar i miljölagstiftningen
            i fråga om likhet inför lagen.
          </note>
          <note>
            Den av regeringen tillsatta miljöskyddskommittén skall däremot
            se över andra miljöstraffrättsliga frågor inkl. frågan om regler
            för ansvar för juridiska personer och deras ställföreträdare.
            Ett första betänkande kommer redan i början av år 1991.
          </note>
          <note type="speaker">
            Anf. 121 ANNIKA ÅHNBERG (v):
          </note>
          <note>
            Herr talman! Jag ber att få tacka för svaret på frågan.
          </note>
          <note>
            Jag är naturligtvis medveten om att miljöministern inte kan kommentera
            ett speciellt konkret fall, och det är naturligtvis mer de generella
            och principiella tankarna bakom detta som är de viktiga. Jag har
            valt att exemplifiera min fråga med ett konkret fall som har aktualitet
            just nu, men det är inte första gången som den här typen av händelse
            inträffar.
          </note>
          <note>
            Det är heller inte någonting som inträffar bara när ett ärende
            går så långt som till åtal. Det kan också finnas fall i övrigt
            i tillämpningen, t.ex. miljö- och hälsoskyddsnämnders miljötillsyn,
            där man på det kommunala planet kan uppleva att det görs skillnad
            mellan olika aktörer, t.ex. beroende på deras betydelse i kommunen.
            Detta är naturligtvis en mycket beklämmande tendens.
          </note>
          <note>
            Jag är glad att miljöministern säger att principen måste vara
            likhet inför lagen, och jag hade naturligtvis inte heller väntat
            mig att få något annat svar. Jag tror att alla är fullkomligt
            överens om den saken.
          </note>
          <note>
            Att den här typen av åsikten florerar och att man då och då kan
            uppleva att dessa åsikter bekräftas genom skriverier i massmedia,
            föder hos människor i vårt samhälle en misstro inför samhällets
            miljöpolitik, och jag tror att det är en mycket farlig utveckling.
            Jag undrar därför: Kommer miljöskyddskommittén att göra någon
            analys av hur tillämpningen av lagstiftningen har fungerat, eller
            har man kanske redan gjort en sådan? Man skulle på så sätt kunna
            få dessa misstankar bekräftade eller dementerade. Och kommer det
            i betänkandet att ingå någon analys av hurdan utvecklingen faktiskt
            har varit?
          </note>
          <note>
            Anf. 122 Miljöminister BIRGITTA DAHL
          </note>
          <note>
            (s):
          </note>
          <note>
            Herr talman! Låt mig först än en gång stryka under hur viktigt
            det är att alla behandlas lika, vare sig det är förtroendevalda,
            domstolar eller myndigheter som fattar beslut. Det är vidare så
            att det har varit dåligt med tillämpningen i det förflutna, men
            nu är dess bättre en skärpning på väg, och den understödjer vi
            på allt sätt. Vi har bl.a. utbildat poliser och åklagare för att
            de skall bli bättre på att sköta den här typen av mål.
          </note>
          <note>
            Det finns sedan en sorts problem som inte är specifik för miljömål,
            utan som också förekommer i fråga om ekonomiska mål och skattemål.
            Det är nämligen så att man när det gäller stora företag ibland
            kan råka i tvivel om vem som är ansvarig. Så skall det inte vara;
            det är alltid ytterst VD och styrelsen som är ansvariga. Det kan
            vara så att dessa delegerar befogenheter till någon annan. Om
            den delegeringen är oklar, kan det uppstå osäkerhet om vem som
            skall ställas till ansvar. Ofta väljer då åklagaren att åtala
            både VD och den till vilken delegationen eventuellt har skett.
          </note>
          <note>
            När det ibland uppstår problem, har det att göra med detta slag
            av svårigheter. Detta gäller också det aktuella fallet. Det var
            därför inte av en händelse som jag i mitt svar nämnde att kommittén
            skall se över frågor om regler för ansvar för juridiska personer
            och deras ställföreträdare.
          </note>
          <note type="speaker">
            Anf. 123 ANNIKA ÅHNBERG (v):
          </note>
          <note>
            Herr talman! Jag förstår att det var något sådant som låg bakom
            svaret. Jag delar uppfattningen att det naturligtvis inte skall
            vara möjligt för ett stort företag att, genom att man är oklar
            i beslutsdelegationen eller i sättet att hantera miljöfrågor,
            i förlängningen klara sig undan samhällets sanktioner när ett
            miljöbrott har begåtts. Jag ser med spänning fram emot det betänkande
            som efter vad jag förstår kommer att innehålla förslag som i framtiden
            omöjliggör den här typen av missförhållanden.
          </note>
          <note>
            Överläggningen var härmed avslutad
          </note>
          <note>
            21 § Svar på fråga 1990/91:261 om tillsynen enligt lagen om kemiska
            produkter
          </note>
          <note>
            Anf. 124 Miljöminister BIRGITTA DAHL
          </note>
          <note>
            (s):
          </note>
          <note>
            Herr talman! Åsa Domeij har frågat mig om regeringen tänker göra
            något för att klara ut ansvarsfördelningen mellan kommuner och
            länsstyrelser, t.ex. genom att ändra förordningen om kemiska produkter.
          </note>
          <note>
            Lagen och förordningen om kemiska produkter är relativt nya,
            och det tar tid att få resurser och kompetens för tillsynen helt
            på plats. Att den regionala och lokala tillsynen inte fungerar
            fullt tillfredsställande beror enligt min mening inte i första
            hand på en oklar ansvarsfördelning mellan de lokala och regionala
            tillsynsorganen, utan snarare på att uppbyggnaden på tillsynsområdet
            fortfarande pågår.
          </note>
          <note>
            Som stöd till miljö- och hälsoskyddsnämnderna i deras tillsyn
            av efterlevnaden av lagen om kemiska produkter och föreskrifterna
            till denna, utarbetade kemikalieinspektionen och naturvårdsverket
            år
          </note>
          <note>
            1989 en vägledning för den lokala tillsynen. Denna vägledning
            uppdateras löpande.
          </note>
          <note>
            Kemikalieinspektionen och naturvårdsverket arbetar nu med att
            utforma ytterligare tillämpningsföreskrifter och allmänna råd
            som stöd till de lokala och regionala tillsynsorganen.
          </note>
          <note>
            Kemikalieinspektionen arbetar bl.a. med att ta fram föreskrifter
            om marknadsföringen av miljöfarliga kemiska produkter och naturvårdsverket
            med generella krav och restriktioner från miljöskyddssynpunkt
            mot användningen av kemiska produkter.
          </note>
          <note>
            Dessutom tillsatte regeringen nyligen en utredare som skall se
            över naturvårdsverkets uppgifter och organisation (Dir.1990:67).
            En viktig uppgift för utredaren är att analysera hur ansvarsfördelning
            och samarbete mellan och inom olika nivåer
          </note>
          <note>
            (centralt, regionalt, lokalt) bör utformas.
          </note>
          <note>
            Utredaren kommer bl.a. att pröva den regionala organisationens
            ändamålsenlighet för ett effektivt arbete i frågor med anknytning
            till miljö. I
          </note>
          <note>
            utredarens uppgifter ingår även att analysera naturvårdsverkets
            och kemikalieinspektionens ansvars- och arbetsfördelning för olika
            kemikaliefrågor, vidare att analysera samverkansformer mellan
            naturvårdsverket och kemikalieinspektionen och andra myndigheter
            som har uppgifter enligt lagen (1985:426) om kemiska produkter.
            Ett förslag kommer att lämnas redan under första halvåret 1991.
          </note>
          <note type="speaker">
            Anf. 125 ÅSA DOMEIJ (mp):
          </note>
          <note>
            Herr talman! Jag tackar miljöministern för svaret, men tyvärr
            verkar inte miljöministern så oerhört offensiv när det gäller
            kemikaliefrågorna, trots att hon många gånger har sagt att kemikaliefrågorna
            är väldigt viktiga miljöfrågor. Jag tycker att lagen om kemiska
            produkter är en mycket intressant lag, eftersom den utgår från
            vaggan-till-gravenprincipen. Den borde enligt min uppfattning
            därför kunna tillämpas i betydligt större omfattning.
          </note>
          <note>
            Miljöministern säger i sitt svar att huvudproblemet inte är ansvarsfördelningen,
            utan att uppbyggnaden på tillsynsområdet fortfarande pågår och
            att detta är en ny lag. Men vi har ju trots allt haft en lagstiftning
            på det här området ganska länge. Före lagen om kemiska produkter
            hade vi lagen om hälso- och miljöfarliga varor, som tillkom redan
          </note>
          <note>
            1973. Men givetvis är det också sant att tillsynen stegvis håller
            på att förbättras.
          </note>
          <note>
            Vi i miljöpartiets riksdagsgrupp har skickat ut en enkät om just
            lagen om kemiska produkter och dess tillämpning till 100 miljö-
            och hälsoskyddsnämnder.
          </note>
          <note>
            Vi tycker nämligen att de här frågorna är mycket viktiga. Där
            framkom just detta med den bristande ansvarsfördelningen. Man
            visste inte vad länsstyrelsen skulle göra och vad kommunen skulle
            göra, och därför gjorde man inte någonting alls.
          </note>
          <note>
            Man klagade också på informationen från de statliga verken --
            den information som ministern här tog upp i sitt svar. Ofta klagade
            man dessutom på fel myndighet, eftersom man inte visste vilka
            myndigheter som skulle komma med föreskrifter och råd. I en del
            kommuner, t.o.m. ganska många, sade man att man aldrig hade tillämpat
            lagen över huvud taget.
          </note>
          <note>
            Jag anser att någonting bör göras här. Om regeringen verkligen
            vill ha så flummiga förordningar som det här är fråga om, tvingas
            riksdagen i stället att i stor utsträckning lagstifta i detalj,
            och det kanske inte är bra i alla fall.
          </note>
          <note>
            I förordningen om kemiska produkter står att länsstyrelsen utövar
            den närmare tillsynen och kommunen den omedelbara tillsynen inom
            varje kommun. Det är ganska svårt att lista ut hur detta egentligen
            skall tolkas. Jag skulle vilja se ett snabbt initiativ från regeringen
            på detta område.
          </note>
          <note>
            Överläggningen var härmed avslutad.
          </note>
          <note>
            22 § Svar på fråga 1990/91:221 om statliga lån till kommuner
          </note>
          <note>
            Anf. 126 Finansminister ALLAN LARSSON
          </note>
          <note>
            (s):
          </note>
          <note>
            Herr talman! Stina Eliasson har frågat mig om
          </note>
          <note>
            Göteborgs och Malmö kommuner är de enda kommuner som regeringen
            vill stödja genom generösa lån.
          </note>
          <note>
            Jag är medveten om att många kommuner har ekonomiska problem.
            Jag anser emellertid inte att statliga lån -- vare sig dessa är
            generösa eller inte --
          </note>
          <note>
            löser problemen. Staten ger i stället stöd på annat sätt, t.ex.
            genom extra skatteutjämningsbidrag.
          </note>
          <note>
            Vad beträffar Ragunda kommun så är det riktigt att regeringen
            inte vidtog någon åtgärd med anledning av kommunens hemställan
            om lån.
          </note>
          <note>
            Ragunda kommun har emellertid under en lång följd av år fått
            extra skatteutjämningsbidrag.
          </note>
          <note>
            Bidragen har dessutom ökats kraftigt de två senaste bidragsåren.
            För år 1991 får Ragunda 4,6 milj.kr.
          </note>
          <note>
            Relaterat till kommunens skatteunderlag motsvarar detta en utdebitering
            på ca 65 öre, vilket är högst i landet.
          </note>
          <note>
            Varken Göteborg eller Malmö får extra skatteutjämningsbidrag.
            Lånen till Göteborg och
          </note>
          <note>
            Malmö får därför betraktas som en extraordinär åtgärd.
          </note>
          <note type="speaker">
            Anf. 127 STINA ELIASSON (c):
          </note>
          <note>
            Herr talman! Jag tackar statsrådet för svaret på min fråga.
          </note>
          <note>
            Det som har gjort oss i Ragunda kommun litet fundersamma, och
            inte så litet, är dels att vi nekades lånet, dels att det inte
            fanns någon motivering till beslutet. Det konstateras bara helt
            sonika att regeringen inte vidtar någon åtgärd med anledning av
            hemställan. Jag tycker att en motivering hade varit på sin plats.
          </note>
          <note>
            Ragunda kommun befinner sig i en mycket besvärlig situation,
            och det tror jag att statsrådet känner till, och befolkningsstrukturen
            är ogynnsam. Vi har väldigt många äldre människor, och skatteunderlaget
            är svagt. Utdebiteringen för år 1990 var sammanräknat för alla
            typer av skatter för Ragunda kommun 33:25 kr. Detta skall jämföras
            med Malmö som har 31:03 kr. och
          </note>
          <note>
            Göteborg 31:18 kr. I procent av medelskattekraften var den egna
            skattekraften för Ragunda 82,3 %,
          </note>
          <note>
            Malmö 103,9 % och Göteborg 110,4 %. Varken
          </note>
          <note>
            Göteborg eller Malmö betalar någon skatteutjämningsavgift på
            den landstingskommunala sidan, eftersom de inte är med i landstingskommunalt
            sammanhang.
          </note>
          <note>
            Av svaret fick jag reda på att lånen till Göteborg och Malmö
            var en extraordinär åtgärd. Jag tycker nog att vi är i behov av
            extraordinära åtgärder också i Ragunda kommun. Vi skulle behöva
            de 16
          </note>
          <note>
            milj.kr. som vi anhållit att få som lån, och det står också i
            kommunens framställan, eftersom vi behöver bygga gruppbostäder
            och vidta miljöåtgärder osv.
          </note>
          <note>
            Anf. 128 Finansminister ALLAN LARSSON
          </note>
          <note>
            (s):
          </note>
          <note>
            Herr talman! Jag är medveten om att Ragunda kommun har en svår
            situation. Jag anser också att detta kommer till uttryck i de
            belopp som utgår till kommunen i form av extra skatteutjämningsbidrag.
          </note>
          <note>
            När det gäller motiven för insatserna i Göteborg och Malmö har
            min företrädare redovisat dem i proposition till riksdagen. Jag
            har ingenting att tillägga därutöver. Jag vill bara understryka
            att jag med den statsfinansiella situation vi har och kan förutse
            framöver bedömer det som uteslutet att vi kan göra liknande insatser
            i fortsättningen.
          </note>
          <note type="speaker">
            Anf. 129 STINA ELIASSON (c):
          </note>
          <note>
            Herr talman! Det sist sagda var ett klart och rakt besked. Men
            det finns faktiskt en sak som jag tror att statsrådet kan hjälpa
            till med, så att Ragunda kommun slapp komma med anhållanden om
            lån, och det är att skyndsamt se till att den regionalpolitiska
            utredningens förslag om att vattenkraftsvinsterna skall återgå
            till de kraftproducerade kommunerna snarast genomförs.
          </note>
          <note>
            Ett halvt öre av de vinster som kraftbolagen gör med hjälp av
            den el som produceras i Ragunda kommun -- vi har nio kraftverk
            -- skulle ge oss 29,7
          </note>
          <note>
            milj. kr. i tillskott varje år.
          </note>
          <note>
            Vi väntar otåligt på ett sådant förslag från regeringshåll. Vi
            är litet ledsna och arga över att detta förslag inte kom med i
            regeringens proposition. Det hela begravdes för att återigen utredas.
            Dessutom anser vi att 5,5 miljarder kronor till storstäderna för
            extraordinära åtgärder för kollektivtrafik och sådant är generöst.
          </note>
          <note>
            Överläggningen var härmed avslutad.
          </note>
          <note>
            23 § Svar på fråga 1990/91:269 om statliga lån till kommunerna
            i Kalmar län
          </note>
          <note>
            Anf. 130 Finansminister ALLAN LARSSON
          </note>
          <note>
            (s):
          </note>
          <note>
            Herr talman! Agne Hansson har med hänvisning till de statliga
            lånen tll Göteborgs och Malmö kommuner frågat mig om jag är beredd
            att stödja kommunerna i Kalmar län genom lån med samma generösa
            villkor.
          </note>
          <note>
            I sak hänvisar jag till det svar som Stina Eliasson tidigare
            har fått om statliga lån till kommuner. Jag är alltså medveten
            om att många kommuner har ekonomiska problem, men jag anser inte
            att statliga lån löser dessa problem.
          </note>
          <note>
            Som jag svarat Stina Eliasson ger staten i stället stöd på annat
            sätt, och även i Kalmar län finns det kommuner som tillfälligt
            eller under en lång följd av år har fått extra skatteutjämningsbidrag.
            För år
          </note>
          <note>
            1991 har Högsby och Västerviks kommuner fått bidrag med 1,4 milj.
            kr. resp. 6,6 milj. kr. Bidraget till Västerviks kommun var nominellt
            sett bland de högsta i landet.
          </note>
          <note>
            Slutligen konstaterar jag återigen att varken
          </note>
          <note>
            Göteborg eller Malmö får extra skatteutjämningsbidrag och att
            lånen till dessa kommuner får betraktas som en extraordinär åtgärd.
          </note>
          <note type="speaker">
            Anf. 131 AGNE HANSSON (c):
          </note>
          <note>
            Herr talman! Jag vill tacka finansministern för svaret.
          </note>
          <note>
            Jag förmenar inte Göteborg och Malmö en sådan här behandling.
            Jag har inte tänkt mig att jag rent konkret skall få några pengar
            hem till Kalmar län här i dag. I så fall kunde finansministern
            lämnat över dem när han var på besök i länet.
          </note>
          <note>
            Frågan är ställd som ett exempel på att man kan se litet olika
            på rättvisepolitik. Den är ställd också för att det finns anledning
            att lyfta fram de ekonomiska problem som vi har i Kalmar län.
            Nu noterar jag att finansministern säger i svaret att dessa problem
            inte löses med lån. Jag delar den uppfattningen. Det är naturligtvis
            betydligt viktigare att man har en rättvis syn i de stora frågorna
            inom den ekonomiska politiken och skattepolitiken för att åstadkomma
            regional balans.
          </note>
          <note>
            Man ser i kommunerna det litet grand som en utmaning att man
            får väldigt många kostnader övervältrade på sig. Sedan får man
            ett skattetak över huvudet, och det sägs att kommunalpolitikernamåste
            ha detta, eftersom de inte klarar ekonomin. Det slår mycket hårt
            framför allt mot de kommuner med regionalpolitiska problem som
            finns i Kalmar län.
          </note>
          <note>
            Det vore självfallet tacksamt om finansministern kunde ge en
            fingervisning om hur man skall hantera dessa ekonomiska problem.
            I ett läge där man i vissa fall är beredd att tillgripa sådana
            extrema åtgärder för expansiva områden kan det uppfattas som att
            man i Kalmar län är bortglömd. Jag skulle gärna vilja ha en bekräftelse
            från finansministern att han är beredd att tänka på detta i fortsättning.
          </note>
          <note>
            Anf. 132 Finansminister ALLAN LARSSON
          </note>
          <note>
            (s):
          </note>
          <note>
            Herr talman! Jag har tillsatt den kommunalekonomiska utredningen,
            som skall göra en bedömning av kommunernas ekonomi framöver och
            hur finansieringen av den kommunal verksamheten skall ske. Det
            kommunala skattestoppet är till för att anpassa tillväxten i kommunernas
            verksamhet till de realekonomiska förutsättningarna. Det har,
            som Agne Hansson vet, varit en snabb expansion under 80-talet,
            och vi kan inte ha en sådan snabb takt i fortsättningen. Det är
            skälet till det kommunala skattestoppet. Det ligger i den kommunalekonomiska
            utredningens uppdrag att redovisa hur det skall åstadkommas en
            rättvis fördelning mellan kommunerna och hur det skall bli i fortsättningen
            på området.
          </note>
          <note>
            När det gäller denna typ av lån vill jag upprepa vad jag sade
            nyss. Det är fråga om extraordinära åtgärder. Med hänsyn till
            det statsfinansiella läget kommer det inte att finnas utrymme
            för att göra sådana insatser. Däremot skall vi genom skatteutjämningen
            hjälpa de kommuner som har det svårast. Jag är angelägen om att
            se till att det finns resurser så att detta kan klaras. Det är
            ett skäl till att jag har ett visst motståndskraft mot förslag
            att sänka skatteinkomsterna som kommer från diverse håll.
          </note>
          <note type="speaker">
            Anf. 133 AGNE HANSSON (c):
          </note>
          <note>
            Herr talman! Det finns stora förväntningar i
          </note>
          <note>
            Kalmar län på utredningsarbetet med hänsyn till åldersstruktur
            osv. -- även om det tas viss hänsyn till det i dag.
          </note>
          <note>
            Vidare har vi det extra skatteutjämningsbidraget.
          </note>
          <note>
            Jag såg en redovisning över fördelningen. Även där fanns det
            en tung post där man räknade in kostnaderna för infrastrukturella
            åtgärder i storstadsområden. Inte heller där kunde jag se att
            det fanns den fördelningssynen att det är de mest utsatta områdena
            som pengarna skall användas för.
          </note>
          <note>
            Det regeringsförslag om storstadstrafiken som redovisades häromdagen
            angående infrastrukturella åtgärder visar inte heller denna rättvisa
            syn mot svaga regioner. Jag hoppas att det blir en ändring i fortsättningen.
          </note>
          <note>
            Anf. 134 Finansminister ALLAN LARSSON
          </note>
          <note>
            (s):
          </note>
          <note>
            Herr talman! Fördelningen av de extra skatteutjämningsbidragen
            sker genom den nämnd som är tillsatt och som har parlamentarisk
            sammansättning. Den nämnden har varit enig. De beslut som jag
            har varit med i regeringen att fatta har helt byggt på de förslag
            som är framlagda av nämnden. Man har gjort ett bra arbete, och
            jag har haft lätt att ansluta mig till de förslag som nämnden
            har redovisat.
          </note>
          <note>
            Överläggningen var härmed avslutad.
          </note>
          <note>
            24 § Svar på fråga 1990/81:243 om rättshjälp vid bodelning
          </note>
          <note>
            Anf. 135 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Charlotte Cederschiöld har frågat mig om jag avser
            att upphäva den inskränkning som
          </note>
          <note>
            8 § första stycket sjunde punkten rättshjälpslagen innebär när
            det gäller möjligheterna till rättshjälp i bodelningsärenden och
            när denna lagändring i så fall förväntas.
          </note>
          <note>
            Alltsedan rättshjälpslagens tillkomst år 1973 har det funnits
            restriktioner i fråga om rättshjälp för bodelning. Den nu gällande
            regeln, som Charlotte
          </note>
          <note>
            Cederschiöld hänför sig till, infördes den 1 juli 1988
          </note>
          <note>
            och innebar en viss ytterligare åtstramning. Jag vill erinra
            om att ett enigt justitieutskott vid riksdagsbehandlingen tillstyrkte
            regeringsförslaget i denna del. Sedan den nya regeln gällt en
            tid fick jag emellertid signaler om att det förelåg en viss ojämnhet
            i rättshjälpsnämndernas praxis som kunde leda till mindre tillfredsställande
            resultat i vissa fall. Med anledning av detta hölls i justitiedepartementets
            regi en hearing i mars 1990
          </note>
          <note>
            med företrädare för bl.a. advokater och rättshjälpsnämnder. Därefter
            har vissa ytterligare undersökningar av praxis gjorts.
          </note>
          <note>
            Jag avser att redovisa mina slutsatser av utvecklingen i min
            anmälan till 1991 års budgetproposition och vill inte nu föregripa
            den behandling som frågan då kommer att få.
          </note>
          <note>
            Anf. 136 CHARLOTTE CEDERSCHIÖLD
          </note>
          <note>
            (m):
          </note>
          <note>
            Herr talman! Jag vill tacka statsrådet för svaret.
          </note>
          <note>
            Jag är fullt medveten om att det var ett enigt justitieutskott
            som införde denna inskränkning.
          </note>
          <note>
            Men sedermera har vi moderater i ett särskilt yttrande markerat
            att vi önskar en förbättring på området. Om det inte sker har
            vi sagt att vi kommer att återkomma i frågan.
          </note>
          <note>
            Nu har den moderata partistämman enhälligt kommit fram till att
            moderaterna vill upphäva denna inskränkning. Vi har tröttnat på
            att vänta.
          </note>
          <note>
            När det gäller undersökningarna av praxis har jag varit i kontakt
            med departementet och rättshjälpsnämnden och därifrån fått informationer
            om att någon egentlig ändring inte föreligger, kanske i något
            enstaka ärende.
          </note>
          <note>
            Statsrådet vill inte tala om vad regeringen egentligen vill.
            Det försvårar onekligen debatten.
          </note>
          <note>
            Men slutsatsen är att man ändå kan hysa ett visst hopp för vad
            som komma skall i budgetpropositionen.
          </note>
          <note>
            Någon hearing hade väl inte behövts om förhållandena hade varit
            tillfredsställande. Om en ändring behövs är det bättre att upphäva
            en inskränkning i lagen än att påverka tillämpningen av den.
          </note>
          <note>
            Vi får hoppas att svensk lagstiftning snart får litet konkurrens
            och utsätts för jämförelser med andra länder. Det skulle kunna
            tvinga fram en mer ändamålsenlig lagstiftning. Vi kan jämföra
            med vår stora granne Tyskland med 80 miljoner invånare, dvs. mer
            än 40 miljoner kvinnor. Där finns s.k.
          </note>
          <note>
            Prozesskostenhilfe och Rechtsberatenhilfe som ligger utanför
            själva det rättsliga förfarandet.
          </note>
          <note>
            Prozesskostenhilfe gäller i alla processuella sammanhang. Sedan
            den 1 januari 1981 gäller det även för utlänningar och statslösa.
            Så en del svenska kvinnor i skilsmässosituationer skulle faktiskt
            ha ett bättre läge som statslösa i Tyskland än som svenskar hemma
            i Sverige.
          </note>
          <note>
            Men det är inte bara i Tyskland som man har laglig rätt till
            rättshjälp vid bodelning. För att ta några exempel finns den rätten
            dessutom i England,
          </note>
          <note>
            Holland, Belgien, Frankrike, i de EG-länder som jag har hunnit
            undersöka, och i Schweiz. Sannolikt finns den också på flera håll.
          </note>
          <note>
            Varför är det så farligt att låta människor få chansen att få
            sin sak prövad? Vilken skada skulle det innebära om vi fick den
            chansen även i Sverige?
          </note>
          <note>
            Överläggningen var härmed avslutad.
          </note>
          <note>
            25 § Svar på fråga 1990/91:251 om rättshjälpen till asylsökande
          </note>
          <note>
            Anf. 137 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Lena Boström har frågat statsrådet
          </note>
          <note>
            Maj-Lis Lööw om vilken rätt och vilken möjlighet en asylsökande
            har att påverka valet av den advokat som skall handha och formulera
            flyktingens överklagningsärende. Arbetet inom regeringen är så
            fördelat att det är jag som skall besvara frågan.
          </note>
          <note>
            I de fall som frågan avser utgår rättshjälp genom offentligt
            biträde enligt rättshjälpslagen
          </note>
          <note>
            (1972:429). Till biträde utses i allmänhet en advokat eller en
            biträdande jurist vid advokatbyrå.
          </note>
          <note>
            När det gäller valet av offentligt biträde är huvudregeln att
            man i första hand skall förordna den som den rättshjälpssökande
            själv har utsett.
          </note>
          <note>
            Självklart har den som just kommit till Sverige för första gången
            i allmänhet inte några praktiska möjligheter att själv på ett
            meningsfullt sätt ta ställning till frågan om vilken advokat han
            eller hon skall välja. Därför framställs i dessa fall normalt
            inga önskemål om någon särskild advokat. I det läget gäller regeln
            att den myndighet som beviljar rättshjälp själv utser en lämplig
            person som biträde.
          </note>
          <note>
            En strävan hos de myndigheter som utser biträden bör självfallet
            vara att uppdragen skall fördelas på ett rättvist sätt bland dem
            som är lämpliga för uppdraget. Invandrarverket fördelar uppdragen
            utifrån en särskild lista. Att samma advokat förordnas i flera
            samtidigt pågående ärenden vid samma flyktingförläggning kan vara
            till fördel utifrån intresset av att förordna en person med specialkunskaper
            på det aktuella rättsområdet och utifrån effektivitetssynpunkt.
            Det innebär naturligtvis ingen inskränkning i advokatens skyldighet
            att noggrant sätta sig in i varje enskilt ärende och att föra
            fram de synpunkter som varje enskild individ har.
          </note>
          <note>
            Andre vice talmannen konstaterade att frågeställaren ej var närvarande
            i kammaren och förklarade överläggningen avslutad.
          </note>
          <note>
            26 § Svar på fråga 1990/91:254 om sekretesslagstiftningen och
            FNs barnkonvention
          </note>
          <note>
            Anf. 138 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Björn Samuelson har frågat mig om regeringen avser
            att under innevarande riksmöte förelägga riksdagen förslag som
            bringar sekretesslagstiftningen i överensstämmelse med
          </note>
          <note>
            FNs barnkonvention.
          </note>
          <note>
            Björn Samuelsons fråga är föranledd av en dom i regeringsrätten
            i juni 1989. Domen avser ett fall där en vuxen person fått avslag
            på en begäran att få ta del av en uppgift om sig själv som finns
            i en s.k.
          </note>
          <note>
            barnavårdsakt.
          </note>
          <note>
            Björn Samuelson har tolkat domen så att den enskilde normalt
            inte har rätt att få del av uppgifter inom socialtjänsten om vem
            som är hans eller hennes far och att den svenska sekretesslagstiftningen
            därför uppenbart strider mot den av Sverige ratificerade FN-konventionen
            om barnens rättigheter.
          </note>
          <note>
            Vid behandlingen av ärendet om godkännande av konventionen fann
            varken socialutskottet eller konstitutionsutskottet att den gällande
            svenska sekretesslagstiftningen behövde ändras för ett godkännande
            av konventionen. Den bedömningen gjordes med anledning av en motion
            i den här aktuella frågan och med kännedom om innehållet i den
            aktuella regeringsrättsdomen. Jag delar denna uppfattning.
          </note>
          <note>
            Givetvis har vi inom regeringskansliet klart för oss vad socialutskottet
            och konstitutionsutskottet uttalade vid behandlingen av frågan
            om godkännande av konventionen, nämligen att det finns anledning
            för regeringen att i lämpligt sammanhang överväga en ändring av
            sekretesslagen för att tillgodose intresset av att en person skall
            kunna få tillgång till uppgifter om sin börd. För närvarande övervägs
            inom regeringskansliet hur en sådan översyn bör komma till stånd.
          </note>
          <note type="speaker">
            Anf. 139 BJÖRN SAMUELSON (v):
          </note>
          <note>
            Herr talman! Först vill jag tacka justitieministern för svaret
            på min fråga. När jag skrev dessa motioner och också när jag formulerade
            denna fråga, hade jag i bakhuvudet att svensk lagstiftning ju
            måste ha en röd tråd. T.ex. när riksdagen fattade beslut om befruktning
            med hjälp av spermiedonation uttalade riksdagen att det var viktigt
            att barnet kunde få reda på vem som var dess fader. I och med
            den tekniska och biotekniska utvecklingen kan det framöver också
            bli fråga om att få reda på vem som är barnets moder.
          </note>
          <note>
            Här tyckte jag att det brast när det gällde viss hantering av
            olika ärenden när människor försökt ta reda på vem som är hans
            resp. hennes fader.
          </note>
          <note>
            Om man skall bli en bra politiker är det väldigt viktigt att
            man också har en inlevelseförmåga. Det är denna inlevelseförmåga
            som har drivit mig och fått mig att ta olika initiativ i riksdagen
            när det gäller den här frågan.
          </note>
          <note>
            I slutet av sitt svar säger justitieministern att det
          </note>
          <note>
            ''övervägs inom regeringskansliet hur en sådan översyn bör komma
            till stånd''. Det kan väl hända att både justitieministern och
            jag förstår vad som avses, men jag skulle ändå vilja ha ett förtydligande.
            Vad betyder detta? Handlar det om utredningsteknikaliteter? Räcker
            det inte om regeringen inför en specialregel i sekretesslagstiftningen
            som undantar sådana domslut som förhindrar människor att söka
            sitt ursprung? Kan man tolka det så att det under innevarande
            riksmöte kommer att läggas fram ett förslag till riksdagen som
            möjliggör för människor att finna sina rötter?
          </note>
          <note>
            Anf. 140 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Jag delar Björn Samuelsons grundinställning som
            han redovisade när han hänvisade till de regler som finns om insemination
            och barns rätt i det sammanhanget att få kunskap om sitt ursprung.
            Jag anser att detta skall vara den bärande tanken i den här typen
            av frågor.
          </note>
          <note>
            I den nuvarande regleringen i sekretesslagen 7 kap.
          </note>
          <note>
            4 § gäller ett s.k. omvänt skaderekvisit, dvs.
          </note>
          <note>
            presumtionen är för sekretess. För att göra en ändring i denna
            bestämmelse krävs det enligt min uppfattning en noggrann genomgång
            av rättsläget och av vilka konsekvenser en uppmjukning av denna
            bestämmelse skulle kunna få.
          </note>
          <note>
            Jag ser det inte som möjligt att ett förslag kan föreläggas riksdagen
            redan under innevarande riksmöte.
          </note>
          <note type="speaker">
            Anf. 141 BJÖRN SAMUELSON (v):
          </note>
          <note>
            Herr talman! Då vill jag i stället fråga så här:
          </note>
          <note>
            Kommer beredningsarbetet eller översynsarbetet att komma till
            stånd under innevarande riksmöte, så att vi får ta del av de direktiv
            som justitieministern utfärdar beträffande detta arbete?
          </note>
          <note>
            Anf. 142 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Det beror på hur vi kommer fram till att denna översyn
            kan komma till stånd. Jag utesluter inte att det kan bli fråga
            om att utfärda direktiv för ett uppdrag under detta riksmöte.
          </note>
          <note type="speaker">
            Anf. 143 BJÖRN SAMUELSON (v):
          </note>
          <note>
            Herr talman! Så det är t.o.m. tveksamt om översynen kommer till
            stånd?
          </note>
          <note>
            Överläggningen var härmed avslutad.
          </note>
          <note>
            27 § Svar på fråga 1990/91:262 om genteknikberedningens sammansättning
          </note>
          <note>
            Anf. 144 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Roy Ottosson har frågat socialministern om genteknikberedningens
            sammansättning. Arbetet inom regeringen är så fördelat att det
            är jag som skall svara på frågan.
          </note>
          <note>
            I genteknikberedningen ingår representanter för samtliga riksdagspartier.
            Det borgar för att de viktiga frågor beredningen har att ta ställning
            till blir allsidigt belysta. Till beredningen har också förordnats
            ett stort antal experter. De skall inom sina resp. ämnesområden
            tillföra beredningen sakkunskap. Jag anser att Roy Ottossons karakteristik
            av experterna är felaktig och oförskämd.
          </note>
          <note>
            Som Roy Ottosson tycks känna till har ledamöter av beredningen
            förordat att personer som representerar bl.a. annat Lantbrukarnas
          </note>
          <note>
            Riksförbund och miljörörelsen skall knytas till arbetet. Beredningen
            har emellertid nyligen beslutat att inte för närvarande begära
            att ytterligare experter förordnas. Jag har inhämtat att beredningens
            ordförande i samband med detta beslut förklarade, att inget hindrar
            att beredningen vid behov kallar till hearings där personer från
            exempelvis intresseorganisationer får ge sin syn på de frågor
            beredningen behandlar.
          </note>
          <note>
            Jag är för egen del övertygad om att beredningen själv kan avgöra
            vilken information som den behöver för att utföra sitt svåra uppdrag.
            Det finns därför inte anledning för regeringen att vidta någon
            åtgärd i saken.
          </note>
          <note type="speaker">
            Anf. 145 ROY OTTOSSON (mp):
          </note>
          <note>
            Herr talman! Jag vill först tacka för svaret. Nu tycker jag väl
            att justitieministern missuppfattande min fråga. Jag är inte ute
            efter att vara oförskämd mot någon av experterna i denna beredning.
            Jag vill inte på något sätt förneka att de naturligtvis är mycket
            duktiga var och en på sitt område.
          </note>
          <note>
            Som justietieministern sade har beredningen ett mycket svårt
            arbete, och då är det viktigt att experterna kommer från många
            olika håll. Jag har bara konstaterat -- vilket justitieministern
            inte heller vände sig emot -- att miljörörelsen, bönderna, djurskyddet,
            konsumentrörelsen m.fl.
          </note>
          <note>
            intresseorganisationer inte var representerade. Om man ser till
            dagens samhällsdebatt i denna fråga är det just från dessa organisationer
            som kritiken mot den nuvarande utvecklingen inom gentekniken och
            biotekniken kommer. Därför hyser jag farhågan, som också bekräftades
            i det svar jag fått, att denna berednings expertsammansättning
            är vinklad. Det är väl ändå regeringen som är ansvarig för denna
            sammansättning, även om beredningen självfallet kan kalla in och
            utfråga andra personer, vilket vi får hoppas att den gör.
          </note>
          <note>
            Jag vill poängtera att detta är en mycket viktig fråga för oss
            i miljöpartiet. Vi har nu krävt en allsidig parlamentarisk utredning.
            I stället tillsattes denna beredning med något vidare direktiv
            än vad som är normalt för en beredning. Vi hyser dock misstro
            mot beredningsalternativet just för att det kan vara ett sätt
            att vinkla frågan, att inte tillsätta den utredning som behövs.
            Jag måste fråga justitieministern: Varför kan man inte ta in representanter
            för miljörörelsen som experter i denna beredning?
          </note>
          <note>
            Anf. 146 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Jag vill understryka att denna beredning är sammansatt
            av representanter för samtliga partier riksdagen. Följaktligen
            är även miljöpartiet representerat i själva beredningen.
          </note>
          <note>
            Det är givetvis inom beredningen som det skall avgöras vilka
            experter, intresseorganisationer och andra som man vill involvera
            i sitt arbetet. Här har miljöpartiet stora möjligheter att övertyga
            beredning om vilka dessa experter och intresseorganisationer är.
          </note>
          <note type="speaker">
            Anf. 147 ROY OTTOSSON (mp):
          </note>
          <note>
            Herr talman! Jag tolkar detta som att justitieministern håller
            med om att det är viktigt att denna beredning har en allsidig
            sammansättning, och att man även har med experter som representerar
            kritiska synpunkter. Jag är naturligtvis medveten om att samtliga
            partier är representerade. Självfallet kommer vi i miljöpartiet
            genom vår representant att kämpa för att få en mer kritisk granskning
            av den utveckling som sker på bioteknikens område.
          </note>
          <note>
            Det är inte alls ointressant vilka experter som ingår.
          </note>
          <note>
            Detta är en mycket komplicerad naturvetenskaplig fråga och det
            krävs mycket kunskaper om detta område för att man skall kunna
            begripa vad som sägs. Därför är det viktigt att just expertgruppen
            har en bra sammansättning.
          </note>
          <note>
            För att vara helt säker på att jag förstått justitieministern
            rätt vill bara fråga: Håller justitieministern med om att expertsammansättningen
            i en beredning bör vara allsidig?
          </note>
          <note>
            Överläggningen var härmed avslutad
          </note>
          <note>
            28 § Svar på frågorna 1990/91:227 och 228 om försvarsmaterielindustrin
          </note>
          <note>
            Anf. 148 Försvarsminister ROINE
          </note>
          <note type="speaker">
            CARLSSON (s):
          </note>
          <note>
            Herr talman! Lennart Eliasson har frågat mig om regeringen kommer
            att ha några önskemål om bevarande av utvecklingskompetens och
            produktionskapacitet inom försvarsmaterielindustrin i de nu pågående
            diskussionerna mellan AB Bofors och FFV.
          </note>
          <note>
            Lennart Eliasson har vidare frågat mig om regeringen under våren
            1991 kommer att avsätta pengar för försvarsmaterielbeställningar,
            t.ex.
          </note>
          <note>
            artilleriammunition, i väntan på att ett nytt försvarsbeslut
            ger ett mer långsiktigt besked inför framtiden till våra försvarsmaterielindustrier.
          </note>
          <note>
            Då frågorna rör samma ämne har jag valt att besvara dem i ett
            sammanhang, och jag börjar med försvarsmaterielbeställningar.
          </note>
          <note>
            För budgetåret 1990/91 har riksdagen avsatt drygt
          </note>
          <note>
            11 miljarder kronor för beställningar av försvarsmateriel.
          </note>
          <note>
            Vad gäller t.ex. artilleriammunition täcker nuvarande beställningar
            produktion fram till våren
          </note>
          <note>
            1992.
          </note>
          <note>
            Inom regeringskansliet pågår ett arbete med att ta fram en proposition
            för budgetåret 1991/92, som kommer att föreläggas riksdagen i
            februari 1991.
          </note>
          <note>
            Denna proposition kommer bl.a. att behandla försvarsindustrin.
            Jag vill av naturliga skäl inte föregripa detta arbete. Givetvis
            kommer utvecklings- och produktionskapacitet inom hela försvarsindustrin
            att vägas in i regeringens fortsatta bedömningar och förslag.
          </note>
          <note type="speaker">
            Anf. 149 LENNART ELIASSON (fp):
          </note>
          <note>
            Herr talman! Jag vill tacka försvarsministern för svaret.
          </note>
          <note>
            Jag ställde min fråga bl.a. av det skälet att jag anser att försvarsmaterielindustrins
            situation är litet speciell. Dess enda kund är i praktiken svenska
            staten, eftersom all utveckling i princip sker på uppdrag av staten
            eller med dess goda minne.
          </note>
          <note>
            Jag tycker att detta rimligen bör medföra att denna enda kund
            också har ett speciellt ansvar när det gäller att ge besked i
            god tid om kommande behov.
          </note>
          <note>
            Därmed möjliggör man för industrin att kunna planera och inte
            minst kunna ge besked till sina anställda. Jag är naturligtvis
            medveten om de beställningar som finns när det gäller artilleriammunition
            fram till 1992. Det är om drygt ett år. Materielbeställningar
            med något enstaka års framförhållning ger inte särskilt lång trygghet
            och ingen planeringshorisont att tala om. Dessutom pågår det naturligtvis
            på skilda håll projekt där man behöver besked för att kunna planera
            för eventuell fortsatt verksamhet.
          </note>
          <note>
            På utvecklingssidan, som jag också frågade om, är naturligtvis
            risken uppenbar att brist på besked eller osäkra besked får till
            följd att personal med mycket specifika kunskaper söker tryggare
            anställning och kanske ofta är de första som ser sig om efter
            annat. Därmed riskeras funktioner hos hela avdelningen.
          </note>
          <note>
            Ett av skälen är naturligtvis också arbetsmarknadssituationen
            i Karlskoga. Under de senaste två och ett halvt åren har ca 1
            400 anställda sagts upp. Det finns risk för ytterligare uppsägningar,
            om man inte i relativt god tid får besked om eventuella fortsatta
            beställningar.
          </note>
          <note>
            Jag tycker att svaret ger föga tröst för oroliga anställda. Jag
            skulle vilja fråga om försvarsministern och regeringen på något
            sätt kommer att antyda ett behov av kapacitet resp.
          </note>
          <note>
            ytterligare materielbeställningar i den aviserade propositionen.
          </note>
          <note>
            Överläggningen var härmed avslutad.
          </note>
          <note>
            29 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1990/91:60 till konstitutionsutskottet
          </note>
          <note>
            Skrivelse
          </note>
          <note>
            1990/91:62 till utrikesutskottet
          </note>
          <note>
            30 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Lagutskottets betänkande 1990/91:LU13
          </note>
          <note>
            Bostadsutskottets betänkande 1990/91:BoU5
          </note>
          <note>
            31 § Bordläggning
          </note>
          <note>
            Anmäldes och bordlades
          </note>
          <note>
            Konstitutionsutskottets betänkande
          </note>
          <note>
            1990/91:KU16 Justitieombudsmännens redovisning av sin verksamhet
            till 1990/91 års riksmöte m.m.
          </note>
          <note>
            Trafikutskottets betänkande
          </note>
          <note>
            1990/91:TU10 Tilläggsbudet I inom kommunikationsdepartementets
            område
          </note>
          <note>
            Jordbruksutskottets betänkanden
          </note>
          <note>
            1990/91:JoU13 Skogsbruket i fjällnära skogar
          </note>
          <note>
            1990/91:JoU14 Björnlandets och Djurö nationalparker
          </note>
          <note>
            32 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 4 december
          </note>
          <note type="speaker">
            1990/91:112 av Elver Jonsson (fp) till socialministern om minskad
            alkoholkonsumtion:
          </note>
          <note>
            Alkoholkonsumtionen är det dominerande sociala och medicinska
            problemet i vårt land. Det finns ett klart samband mellan bruket
            av alkohol och missbruket. Det finns därför starka skäl att pressa
            tillbaka totalkonsumtionen av alkohol.
          </note>
          <note>
            Det uppskattas att ca 300 000 till 500 000
          </note>
          <note>
            människor i vårt land ''har problem'' med alkohol.
          </note>
          <note>
            Det uppskattas att omkring 20 % av vårdplatserna inom akutsjukvården
            och 40 % av platserna inom den psykiatriska vården upptas av patienter
            med sjukdomar som orsakats av alkohol. Bakom dessa fakta döljer
            sig en hel rad med mänskliga tragedier.
          </note>
          <note>
            För folkpartiet liberalerna har det alltid varit en viktig uppgift
            att hindra och lindra det lidande som följer i alkoholmissbrukets
            spår.
          </note>
          <note>
            Riksdagen uttalade sig för över ett år sedan för en mer aktiv
            alkoholpolitik. Riksdagen uttalade vidare att det måste till en
            rad konkreta åtgärder för att sänka alkoholkonsumtionen. Riksdagen
            ställde sig åter bakom WHOs mål att minska alkoholkonsumtionen
            med 25 % från år 1980 till år
          </note>
          <note>
            2000. Riksdagen gjorde dessa uttalanden med anledning av ett
            antal motionsyrkanden från bl.a.
          </note>
          <note>
            folkpartiet. Regeringen synes ännu inte tagit riksdagens beslut
            på allvar.
          </note>
          <note>
            Nordiska rådet har också beslutat om ett aktionsprogram för att
            uppnå samma WHO-mål som Sveriges riksdag ställt sig bakom.
          </note>
          <note>
            Jag vill med anledning av dessa uttalanden fråga socialministern:
          </note>
          <note>
            1. Vilka åtgärder avser regeringen att vidta för att nå WHOs
            målsättning om en minskad totalkonsumtion av alkohol med 25 %
            till år 2000?
          </note>
          <note>
            2. Hur har Nordiska rådets beslut följts upp för att uppnå WHO-målet?
          </note>
          <note>
            3. Vilka konkreta åtgärder i övrigt har regeringen vidtagit med
            anledning av riksdagens olika uttalanden om en mer aktiv alkoholpolitik
            med syfte att sänka alkoholkonsumtionen och förbättra folkhälsan?
          </note>
          <note>
            33§ Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 3 december
          </note>
          <note type="speaker">
            1990/91:273 av Margit Gennser (m) till socialministern om datasystemet
            FAS 90:
          </note>
          <note>
            Riksförsäkringsverkets och försäkringskassornas framtida datasystem,
            FAS 90, har i socialförsäkringsutskottet endast behandlats i samband
            med vad som kan beskrivas som rena administrativa problem. I 1989/90:SfU10
          </note>
          <note>
            konstateras exempelvis att möjligheterna att anknyta sjukpenningutbetalningar
            till tidpunkten för den försäkrades faktiska inkomstbortfall är
            avhängigt av FAS 90. Däremot har inte de långt viktigare integritetsfrågorna
            berörts, en fråga som med rätta oroar allmänheten. Datainspektionen,
            läkarförbundet m.fl. framför nu en välunderbyggd kritik i detta
            hänseende. Man kan nu se en tydlig konflikt mellan väsentliga
            krav på skydd för känsliga personliga uppgifter och försäkringssystemets
            behov av ett modernt ADB-
          </note>
          <note>
            stöd.
          </note>
          <note>
            Vilka mål avser socialministern att prioritera --
          </note>
          <note>
            administrativ effektivitet eller den enskildes skydd mot integritetskränkningar?
          </note>
          <note>
            den 4 december
          </note>
          <note type="speaker">
            1990/91:274 av Lars Norberg (mp) till industriministern om statens
            energiverk:
          </note>
          <note>
            I ett par uppmärksammade artiklar i tidningen Ny
          </note>
          <note>
            Teknik under november har statens energiverk utsatts för en kritisk
            granskning. Av granskningen framgår att energiverket både genom
            sin personalpolitik och sin anslagspolitik satsat mer på grundforskning
            och minskat inriktningen på sådan praktisk teknikutveckling som
            skulle kunna främja övergången till inhemsk energi och energihushållning.
            Energidebatten i Sverige domineras av starka industriella intressen
            både på producent och konsumentsidan. Det skulle behövas en kritisk
            intellektuell motvikt till dessa intressen. Energiverket har i
            stället valt att anpassa sig till detta energietablissemang bl.a.
            i sina utredningar.
          </note>
          <note>
            Avser statsrådet vidta några åtgärder för att ändra inriktningen
            på energiverkets arbete?
          </note>
          <note type="speaker">
            av Eva Goe s (mp) till miljöministern om uranbrytning i nationalparker:
          </note>
          <note>
            I DN den 30/11 1990 fanns ett reportage från Berth i Australien
            som handlade om att tillstånd givits för att starta brytning av
            uran i tre nationalparker.
          </note>
          <note>
            Eftersom Sverige importerar uran från Australien, som själva
            inte har kärnkraft, så är vi i högsta grad orsak till denna nyproduktion.
          </note>
          <note>
            Sverige importerar uran från Kanada, där brytning sker på indianernas
            mark, urinvånarnas mark, och även från Gabon och Niger i Afrika,
            från Kina --
          </note>
          <note>
            antagligen från Tibet, som lider och lyder under
          </note>
          <note>
            Kina och från USA. Av dessa länder är det USA
          </note>
          <note>
            som har den största chansen att protestera. Övriga länders urbefolkningar
            är så få till antalet att de inte har en chans.
          </note>
          <note>
            Jag frågar miljöministern:
          </note>
          <note>
            Vad avser miljöministern att göra för att hindra att vi i Sverige
            bidrar till att uran börjar brytas i
          </note>
          <note>
            Australiens nationalparker?
          </note>
          <note type="speaker">
            1990/91:276 av Lars Werner (v) till försvarsministern om svensk
            neutralitetspolitik:
          </note>
          <note>
            Aftonbladet har avslöjat ett hemligt dokument om samarbete mellan
            svensk och amerikansk militär.
          </note>
          <note>
            Dokumentet anger också att Sveriges regering givit tillstånd
            till samarbetet. I dokumentet, daterat 5
          </note>
          <note>
            mars 1960, meddelar USAs Stockholmsambassad till USAs utrikesminister
            att Sveriges regering muntligen givit tillstånd för en grupp från
            den amerikanska kustbevakningen att utföra militära tester, eskorterade
            av svensk militär personal.
          </note>
          <note>
            Aftonbladet skriver att detta tillstånd från Sveriges regering
            bidrog till att utveckla det amerikanska
          </note>
          <note>
            Polarissystemet, och förstärkte USAs möjligheter att förbereda
            krig och framgångsrikt utkämpa krig med atomvapen.
          </note>
          <note>
            Jag vill därför fråga försvarsministern:
          </note>
          <note>
            Anser försvarsministern att ovannämnda samarbete med USA överensstämmer
            med svensk neutralitetspolitik?
          </note>
          <note>
            34 § Kammaren åtskildes kl. 18.45
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början t.o.m. 15
            § anf. 86 och
          </note>
          <note>
            av andre vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
