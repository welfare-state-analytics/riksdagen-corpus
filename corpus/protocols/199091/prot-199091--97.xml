<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199091</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199091</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199091--97</head>
          <docDate when="1991-04-18 00:00:00">1991-04-18 00:00:00</docDate>
        </div>
      </front>
      <body>
        <div>
          <note>
            1 § Justering av protokoll
          </note>
          <note>
            Justerades protokollet för den 12 april.
          </note>
          <note>
            2 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1990/91:172 till utbildningsutskottet
          </note>
          <note>
            Motionerna
          </note>
          <note>
            1990/91:Sk64 till skatteutskottet
          </note>
          <note>
            1990/91:Ub178--Ub188 till utbildningsutskottet
          </note>
          <note>
            1990/91:N106 till näringsutskottet
          </note>
          <note>
            1990/91:Bo60 och Bo61 till bostadsutskottet
          </note>
          <note>
            1990/91:A40--A45 till arbetsmarknadsutskottet
          </note>
          <note>
            1990/91:Sf46--Sf50 till socialförsäkringsutskottet
          </note>
          <note>
            1990/91:Bo62--Bo75 till bostadsutskottet
          </note>
          <note>
            1990/91:K60--K93 till konstitutionsutskottet
          </note>
          <note>
            1990/91:Sk65--Sk69 till skatteutskottet
          </note>
          <note>
            1990/91:T85--T94 till trafikutskottet
          </note>
          <note>
            1990/91:Sk70--Sk73 till skatteutskottet
          </note>
          <note>
            1990/91:A46 och A47 till arbetsmarknadsutskottet
          </note>
          <note>
            3 § Omedelbara humanitära hjälpinsatser
          </note>
          <note>
            Föredrogs
          </note>
          <note>
            utrikesutskottets betänkande
          </note>
          <note>
            1990/91:UU25 Omedelbara humanitära hjälpinsatser.
          </note>
          <note>
            Kammaren biföll utskottets framställning om att betänkandet skulle
            avgöras efter endast en bordläggning.
          </note>
          <note type="speaker">
            Anf. 1 JAN-ERIK WIKSTRÖM (fp):
          </note>
          <note>
            Fru talman! Behovet av humanitära insatser och katastrofbistånd
            på olika håll i världen har kraftigt ökat under senare tid. I
            samband med Gulfkriget uppstod stora hjälpbehov i Mellanöstern.
            Iraks ohyggliga behandling av kurderna har skapat en akut nödsituation
            som motiverar ett omfattande bistånd. Samtidigt hotas 20 miljoner
            människor av svält i Afrika söder om Sahara.
          </note>
          <note>
            Det anslag för katastrofbistånd som riksdagen beslutat om för
            innevarande budgetår är dock numera helt intecknat.
          </note>
          <note>
            I detta läge föreslog folkpartiet liberalerna ett utskottsinitiativ
            från utrikesutskottets sida.
          </note>
          <note>
            Jag är glad att utskottet enhälligt velat medverka till att ett
            snabbt initiativ kunnat tas. Utskottets betänkande justerades
            i tisdags, och redan i dag kan kammaren fatta beslut om att förstärka
            katastrofanslaget för de återstående månaderna av innevarande
            budgetår. Tekniskt löses detta genom att medel som avsatts för
            Internationella utvecklingsfonden nu får disponeras av SIDA för
            att möta behoven av omedelbara hjälpinsatser.
          </note>
          <note>
            Utskottet redovisar hederligt nog också att vid beslut om biståndets
            volym för kommande år bör riksdag och regering beakta, att de
            medel som nu tas i anspråk är ett lån från anslag som reserverats
            för framtida åtaganden.
          </note>
          <note>
            Jag vill gärna tacka utrikesutskottets ordförande och mina utskottskolleger
            för ett snabbt ställningstagande till förmån för ökade svenska
            insatser för människor i nöd i Afrika och
          </note>
          <note>
            Mellanöstern.
          </note>
          <note type="speaker">
            Anf. 2 ALF WENNERFORS (m):
          </note>
          <note>
            Fru talman! Jag yrkar bifall till den moderata reservationen
            som innebär att en mening i utskottets skrivning bör utgå. Det
            är den mening som säger att vid framtida beslut om biståndets
            volym bör beaktas att vi nu tar pengar i anspråk från de reservationer
            -- miljardbelopp -- som ligger i riksbanken. Vi tycker att detta
            är onödigt. Det behövs inte, och därför reserverar vi oss.
          </note>
          <note>
            Fru talman! I övrigt stöder vi helhjärtat betänkandet. Personligen
            vill jag ge Jan-Erik
          </note>
          <note>
            Wikström och Karl-Göran Biörsmark en eloge för det initiativ
            som togs för tio dagar sedan.
          </note>
          <note type="speaker">
            Anf. 3 STIG ALEMYR (s):
          </note>
          <note>
            Fru talman! Det mänskliga lidande som vi nu upplever i Gulfkrigets
            spår och den nöd som förekommer på Afrikas horn kanske utgör den
            största katastrofen hittills i mänsklighetens historia.
          </note>
          <note>
            Det är nu tid för världssamfundet att göra mycket kraftfulla
            insatser för att rädda människoliv.
          </note>
          <note>
            När det gäller Gulfkrisen har Sverige hittills gjort mycket stora
            insatser. Nu är pengarna slut, och vi måste fortsätta att ta vår
            del av ansvaret. Det finns reserverade biståndsmedel i anslaget
            för det multilaterala biståndet som vi kan ta av. Det är viktigt
            att handla snabbt. Pengarna bör omedelbart kunna användas.
          </note>
          <note>
            Fru talman! Jag yrkar bifall till utskottets hemställan.
          </note>
          <note type="speaker">
            Anf. 4 RAGNHILD POHANKA (mp):
          </note>
          <note>
            Fru talman! Miljöpartiet de gröna ställer sig bakom omedelbara
            humanitära hjälpinsatser i Afrika och i
          </note>
          <note>
            Gulfkrigets skugga.
          </note>
          <note>
            Vi kan i TV se folkmord utspelas framför våra ögon, och vi vill
            gärna minska de effekter som detta folkmord ger kurderna. Kurderna
            har ett talesätt som säger att de inte har några andra vänner
            än sina berg. Nu måste vi bevisa att det inte är sant. Bergen
            sviker dem med köld, snö och matbrist. Vi måste visa att vi är
            de vänner som kurderna behöver för sin överlevnad.
          </note>
          <note>
            Vi tillstyrker initiativet.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Utskottets hemställan med godkännande av utskottets motivering
            -- som ställdes mot utskottets hemställan med den ändring i motiveringen
            som föreslagits i reservationen av Margaretha af Ugglas m.fl.
            -- bifölls med acklamation.
          </note>
          <note>
            4 § Beslut rörande utskottsbetänkanden som slutdebatterats den
            17 april
          </note>
          <note>
            Företogs till avgörande jordbruksutskottets betänkanden 1990/91:JoU22
            och JoU24 samt finansutskottets betänkanden 1990/91:FiU15,
          </note>
          <note>
            FiU17, FiU18, FiU21, FiU22 och FiU19
          </note>
          <note>
            (beträffande debatten i dessa ärenden, se prot. 96).
          </note>
          <note>
            Jordbruksutskottets betänkande JoU22
          </note>
          <note>
            Mom. 8 (anslag till statens jordbruksverk m.m.)
          </note>
          <note>
            Först biträddes reservation 6 av Karl Erik Olsson och Lennart
            Brunander med 38 röster mot 16 för reservation 7 av Annika Åhnberg.
            240 ledamöter avstod från att rösta.
          </note>
          <note>
            Härefter biträddes reservation 5 av Sven Eric
          </note>
          <note>
            Lorentzon m.fl. med 91 röster mot 37 för reservation 6 av Karl
            Erik Olsson och Lennart
          </note>
          <note>
            Brunander. 165 ledamöter avstod från att rösta.
          </note>
          <note>
            Slutligen bifölls utskottets hemställan med 153
          </note>
          <note>
            röster mot 90 för reservation 5 av Sven Eric
          </note>
          <note>
            Lorentzon m.fl. 53 ledamöter avstod från att rösta.
          </note>
          <note>
            Mom. 10 (fastställande av hushållningssällskaps stadgar)
          </note>
          <note>
            Utskottets hemställan bifölls med 171 röster mot
          </note>
          <note>
            126 för reservation 8 av Karl Erik Olsson m.fl.
          </note>
          <note>
            Mom. 28--32 (stöd till vallfröodlingen, m.m.)
          </note>
          <note>
            Utskottets hemställan bifölls med 164 röster mot
          </note>
          <note>
            131 för reservation 12 av Jan Fransson m.fl. 2
          </note>
          <note>
            ledamöter avstod från att rösta.
          </note>
          <note>
            Mom. 35 och 36 (ambulerande slakterier, m.m.)
          </note>
          <note>
            Utskottets hemställan bifölls med 272 röster mot
          </note>
          <note>
            17 för reservation 14 av Marianne Samuelsson.
          </note>
          <note>
            Mom. 43 (återbetalning av omställningsstöd)
          </note>
          <note>
            Utskottets hemställan bifölls med 239 röster mot
          </note>
          <note>
            55 för reservation 19 av Sven Eric Lorentzon m.fl.
          </note>
          <note>
            Mom. 53 (disposition av anslaget till rådgivning och utbildning)
          </note>
          <note>
            Utskottets hemställan -- som ställdes mot reservation 23 av Marianne
            Samuelsson -- bifölls med acklamation.
          </note>
          <note>
            Mom. 54 (bidragsram för trädgårdsnäringens rationalisering)
          </note>
          <note>
            Utskottets hemställan bifölls med 241 röster mot
          </note>
          <note>
            38 för reservation 24 av Karl Erik Olsson och
          </note>
          <note>
            Lennart Brunander. 17 ledamöter avstod från att rösta.
          </note>
          <note>
            Mom. 65 (byggande av skogsvägar)
          </note>
          <note>
            Utskottets hemställan -- som ställdes mot reservation 33 av Sven
            Eric Lorentzon m.fl. --
          </note>
          <note>
            bifölls med acklamation.
          </note>
          <note>
            Mom. 71 (utvärdering av konsekvenserna av det fria handredskapsfisket)
          </note>
          <note>
            Utskottets hemställan -- som ställdes mot reservation 35 av Jan
            Fransson m.fl. -- bifölls med acklamation.
          </note>
          <note>
            Mom. 73 (anslag till bidrag till fiskevård)
          </note>
          <note>
            Utskottets hemställan -- som ställdes mot reservation 36 av Jan
            Fransson m.fl. -- bifölls med acklamation.
          </note>
          <note>
            Mom. 74 (allmän fiskevårdsavgift)
          </note>
          <note>
            Utskottets hemställan bifölls med 179 röster mot
          </note>
          <note>
            88 för reservation 37 av Sven Eric Lorentzon m.fl.
          </note>
          <note>
            25 ledamöter avstod från att rösta.
          </note>
          <note>
            Mom. 75 (främjande av rennäringen)
          </note>
          <note>
            Utskottets hemställan -- som ställdes mot reservation 39 av Karl
            Erik Olsson m.fl. -- bifölls med acklamation.
          </note>
          <note>
            Mom. 76 (prisstöd till rennäringen)
          </note>
          <note>
            Utskottets hemställan bifölls med 163 röster mot
          </note>
          <note>
            132 för reservation 40 av Jan Fransson m.fl.
          </note>
          <note>
            Mom. 79 (kontroll av renräkning m.m.)
          </note>
          <note>
            Utskottets hemställan bifölls med 162 röster mot
          </note>
          <note>
            132 för reservation 41 av Jan Fransson m.fl. 2
          </note>
          <note>
            ledamöter avstod från att rösta.
          </note>
          <note>
            Mom. 109 (Sveriges lantbruksuniversitet)
          </note>
          <note>
            Utskottets hemställan -- som ställdes mot reservation 46 av Karl
            Erik Olsson och Lennart
          </note>
          <note>
            Brunander -- bifölls med acklamation.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Jordbruksutskottets betänkande JOU24
          </note>
          <note>
            Utskottets hemställan bifölls.
          </note>
          <note>
            Finansutskottets betänkande FiU15
          </note>
          <note>
            Utskottets hemställan -- som ställdes mot reservationen av Carl
            Frick -- bifölls med acklamation.
          </note>
          <note>
            Finansutskottets betänkande FiU17
          </note>
          <note>
            Mom. 5 (anslaget till statens person- och adressregisternämnd)
          </note>
          <note>
            Utskottets hemställan bifölls med 185 röster mot
          </note>
          <note>
            107 för reservationen av Anne Wibble m.fl. 1
          </note>
          <note>
            ledamot avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Finansutskottets betänkande FiU18
          </note>
          <note>
            Mom. 1--5
          </note>
          <note>
            Utskottets hemställan bifölls.
          </note>
          <note>
            Mom. 6 (särskilda obligationslån för att finansiera järnvägsutbyggnad
            och järnvägstrafik)
          </note>
          <note>
            Utskottets hemställan -- som ställdes mot reservation 1 av Gunnar
            Björk m.fl. -- bifölls med acklamation.
          </note>
          <note>
            Finansutskottets betänkande FiU21
          </note>
          <note>
            Mom. 1 (sparstimulanser och ägandespridning)
          </note>
          <note>
            Utskottets hemställan bifölls med 172 röster mot
          </note>
          <note>
            124 för reservation 2 av Anne Wibble m.fl.
          </note>
          <note>
            Mom. 2 (vinstandelssystem)
          </note>
          <note>
            Utskottets hemställan -- som ställdes mot reservation 3 av Anne
            Wibble m.fl. -- bifölls med acklamation.
          </note>
          <note>
            Mom. 4 (långsiktigt personligt sparande)
          </note>
          <note>
            Utskottets hemställan bifölls med 186 röster mot 42
          </note>
          <note>
            för reservation 6 av Gunnar Björk och Ivar Franzén.
          </note>
          <note>
            68 ledamöter avstod från att rösta.
          </note>
          <note>
            Mom. 5 (försäkringssparande)
          </note>
          <note>
            Utskottets hemställan bifölls med 173 röster mot
          </note>
          <note>
            122 för reservation 7 av Anne Wibble m.fl. 1
          </note>
          <note>
            ledamot avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Finansutskottets betänkande FiU22
          </note>
          <note>
            Mom. 1 (nationalräkenskaper och tillväxtbegrepp)
          </note>
          <note>
            Utskottets hemställan bifölls med 226 röster mot 71
          </note>
          <note>
            för reservation 1 av Gunnar Björk m.fl.
          </note>
          <note>
            Mom. 8 (företagens uppgiftslämnande)
          </note>
          <note>
            Utskottets hemställan bifölls med 155 röster mot
          </note>
          <note>
            141 för reservation 8 av Anne Wibble m.fl.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Finansutskottets betänkande FiU19
          </note>
          <note>
            Mom. 1 (Tipstjänsts stöd till idrotten)
          </note>
          <note>
            Utskottets hemställan bifölls med 207 röster mot 72
          </note>
          <note>
            för reservation 1 av Lars Tobisson m.fl. 17
          </note>
          <note>
            ledamöter avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            5 § Socialpolitik -- inriktning och anslag
          </note>
          <note>
            Föredrogs
          </note>
          <note>
            Socialutskottets betänkande
          </note>
          <note>
            1990/91:SoU12 Socialpolitik -- inriktning och anslag (prop. 1990/91:100
            delvis).
          </note>
          <note>
            Förste vice talmannen meddelade att debatten i detta ärende skulle
            delas upp i två avdelningar, som var för sig skulle betrakas som
            ett särskilt ärende med egen talarlista. Till talarlistan kunde
            nya talare anmäla sig till dess överläggningen förklarats avslutad
            för den aktuella avdelningen.
          </note>
          <note>
            Avd. 1 Socialpolitikens inriktning
          </note>
          <note type="speaker">
            Anf. 5 DANIEL TARSCHYS (fp):
          </note>
          <note>
            Fru talman! Talmannen har föreslagit att vi skall använda kammaren
            för att meddela nyheter. Jag tänkte då börja den här debatten
            med att meddela en nyhet. Socialutskottet har i dag enhälligt
            beslutat föreslå riksdagen att de särskilda ungdomshemmen, de
            s.k. § 12-hemmen, som nu drivs i kommunal och landstingskommunal
            regi, skall förstatligas.
          </note>
          <note>
            Syftet bakom den reformen är att få ordning på en vård som inte
            fungerar. Sedan flera år har det varit omöjligt att finna platser
            för de mest svårbehandlade ungdomarna på de här hemmen.
          </note>
          <note>
            Det har väckt uppmärksamhet och oro att hundratals ungdomar inte
            har kunnat beredas den vård som länsrätterna har beslutat.
          </note>
          <note>
            En rad instanser, från justitieombudsmannen och riksdagens utskott
            till andra sakkunniga instanser, har slagit larm om att vården
            inte fungerar på avsett sätt. För att råda bot på de missförhållandena
            föreslår socialutskottet nu enhälligt att staten återtar huvudmannaskapet.
          </note>
          <note>
            Fru talman! I år som många tidigare år föreslår folkpartiet en
            kraftig överföring av pengar från vuxna friska människor med arbete
            till människor med svåra fysiska och psykiska handikapp, till
            kroniskt sjuka, till brottsoffer, till kvinnor som är förföljda
            och lever i otrygghet, till gravt ordblinda, till barn med svåra
            hjärnskador, till barn med ovanliga handikapp och till föräldrar
            med handikappade barn.
          </note>
          <note>
            Det här är grupper som också regeringen värnar om i sin politik,
            skriver utskottets majoritet. Men sedan avstyrker man våra förslag.
            Så går det till det ena året efter det andra. Det glömda Sverige
            har många vänner i teorin, men det behöver avgjort fler vänner
            i praktiken. På det programmet går folkpartiet liberalerna till
            val.
          </note>
          <note>
            Vad vi i dag skall diskutera är socialpolitikens huvudlinjer.
            Jag tillhör de många här i kammaren som i grunden hyser en stor
            respekt för socialdemokraternas engagemang och insatser i dessa
            frågor. Men det är med förundran och vemod som jag har följt deras
            politik under senare år. Jag tycker mig se en gigantisk och oordnad
            reträtt, en stor armé i moralisk och ideologisk upplösning, ett
            återtåg där fritt strövande skaror nu mer slåss med varandra än
            med någon gemensam motståndare.
          </note>
          <note>
            Jag ser ett myller av övergivna barrikader, positioner där man
            slogs för tio eller fem eller två år sedan men nu har gett upp
            allt motstånd, hoppat över till andra sidan och snarast låtsas
            som om man alltid hade stått på den andra sidan, den som man helt
            nyligen bekämpade.
          </note>
          <note>
            Ta sjukvården! I över tio år har socialdemokraterna röstat ner
            våra motioner om ett husläkarsystem, som skulle ge varje svensk
            en egen läkare att gå till.
          </note>
          <note>
            När vi var i regeringställning lade vi fram en proposition om
            detta, som också röstades ner. Så sent som i fjol stod Ingela
            Thalén här i kammaren och fnös åt husläkartanken och kallade husläkaren
            för en grindvakt.
          </note>
          <note>
            Nu har allt fler flockat sig kring den här idén --
          </note>
          <note>
            riksdagens revisorer och Läkarförbundet, för att nämna några
            exempel -- och häromveckan tog en enig styrelse i Landstingsförbundet,
            alltså även socialdemokraterna, ställning för husläkarsystemet.
          </note>
          <note>
            Eller ta detta med sjukvårdens köer! I flera år vägrade regeringen
            att ens kartlägga köerna, och än mindre ville man göra någonting
            åt saken. När vi pekade på det orimliga i att människor i månader
            och år går sjukskrivna för dyra pengar i väntan på för dem viktiga
            operationer och att resurser därför borde överföras från försäkringssystemet
            till sjukvården, var det fullkomligt omöjligt att rubba vare sig
            Gertrud Sigurdsen eller Bo Holmberg. Vi jagade regeringen med
            blåslampa men fick bara höra att gränsen mellan de här båda systemen
            omöjligen kunde överskridas.
          </note>
          <note>
            Nu är den barrikaden övergiven, som så många andra. Plötsligt
            är det i stället högsta mode att föra över pengar från sjukkassan
            för att bekämpa köer.
          </note>
          <note>
            I våras föreslog vi en hundradagarsregel, så att människor inte
            skall få vänta i onödan på viktig sjukvård. Man skall ha rätt
            att få ersättning, för att skaffa sig sjukvården på annat håll,
            om inte den egna sjukvårdshuvudmannen kan ge den.
          </note>
          <note>
            Vi föreslog också att 500 miljoner skulle användas för att radikalt
            få ned operationsköerna inom två år. Häromdagen kom Ingela Thalén
            med ett pressmeddelande som var en varitabel blåkopia av det förslag
            som socialutskottet nu avstyrker, självfallet utan angivande av
            källa för de idéer som hon nu ställer sig bakom.
          </note>
          <note>
            Så är det socialdemokraterna byter sida. Inte nog med att man
            tar det djärva skuttet över barrikaden, man låtsas också som om
            man aldrig har stått någon annanstans.
          </note>
          <note>
            I går diskuterades sjukförsäkringen. Hur mycket ovett har vi
            inte fått under 80-talet när vi försökt att strama till reglerna,
            så att missbruk skall kunna stävjas och kostnaderna hållas under
            någorlunda kontroll! Vi har också slagit larm om att reglerna
            i sig är hälsofarliga, därför att de leder till långa sjukskrivningar.
          </note>
          <note>
            Hur mycket indignation har inte socialdemokraterna ödslat på
            våra försök att få ordning på arbetsskadeförsäkringen som allt
            fler inser direkt skadar människor och leder till livslång invaliditet*
          </note>
          <note>
            Nu är alla de här barrikaderna övergivna. Allt det vi i åratal
            har pläderat för är plötsligt helt riktigt och i själva verket
            oundgängligen nödvändigt för att hävda den s.k. arbetslinjen.
          </note>
          <note>
            Senare i dag diskuteras här familjepolitik. Låt mig bara påminna
            om alla övergivna barrikader på det området. Steg för steg har
            socialdemokraterna tvingats ge avkall på en i grunden rigid och
            likriktande hållning till barnfamiljerna.
          </note>
          <note>
            När vi försökte vidga valfriheten, sade ni nej till alla förändringar
            av statsbidragen. Ni sade nej till kommunala dagmammor, ni sade
            nej till ideella stiftelser, ni sade nej till föräldrakooperativ,
            ni sade nej till deltidsförskolor, ni sade nej till producentkooperativ
            och ni sade nej till barnomsorg i svenska kyrkans regi. Allt detta
            motstånd är numera uppgivet.
          </note>
          <note>
            Häromdagen fick jag höra talas om att ett kommunalt vårdnadsbidrag
            numera har införts i
          </note>
          <note>
            Moskva. Jag väntar bara på att få höra att vårdnadsbidraget i
            själva verket var en socialdemokratisk uppfinning.
          </note>
          <note>
            Ett fjärde område värt att nämna är äldreomsorgen. Även här finns
            det gott om övergivna barrikader. Ta försöken att lägga ned åldersdomshemmen!
            Eller ta folkpartiets arbete för eget rum i långvården, som så
            länge mötte massor med invändningar från socialdemokratisk sida!
          </note>
          <note>
            Man sade att det var fel grepp, att de gamla ville bo tillsammans,
            att man inte skulle skjuta in sig på det här, osv.
          </note>
          <note>
            Vi kan ta arbetet för gruppbostäder åt de senildementa. De far
            så illa av att bo i stora institutioner. Här har vi nått allt
            större förståelse för våra idéer, och det är oerhört glädjande
            för de gamla som ännu inte får den vård och tillsyn som de behöver.
          </note>
          <note>
            Mer osäker, tvekande och tvetydig är den socialdemokratiska reträtten
            när det gäller synen på valfrihet, konkurrens och konsumentmakt
            inom den sociala sektorn. Här kommer det olika signaler från olika
            delar av rörelsen. I socialutskottet har det inte varit möjligt
            att få gehör för några mer moderna tankegångar. Det märks inte
            minst på reaktionerna och på de borgerliga motionerna om ökad
            valfrihet. Dem bemöter vi i reservation 5.
          </note>
          <note>
            Jag sade att den socialdemokratiska armén också verkar vara i
            moralisk upplösning. Jag skulle vilja motivera det ganska hårda
            omdömet litet grand.
          </note>
          <note>
            När jag tänker tillbaka på de valkampanjer vi har bedrivit under
            80-talet kommer jag ihåg en lång rad socialdemokratiska vallöften
            som sedan inte har kunnat infrias.
          </note>
          <note>
            När socialdemokraterna kom tillbaka till makten
          </note>
          <note>
            1982 var det på fyra s.k. heliga vallöften. Man lovade att återställa
            pensionerna till den tidigare nivån. Det löftet frångick man redan
            två veckor efter valet i samband med devalveringen. Man lovade
            att återställa statsbidragen till barnomsorgen till 40 % av kostnaderna.
            Det löftet höll man mycket kort tid, varefter täckningsgraden
            åter sjönk. Nu är den sedan länge en bra bit under
          </note>
          <note>
            40 %. Man lovade att ta bort förslaget om karensdagar i sjukförsäkringen
            och återställa sjukförsäkringen till tidigare nivå. Nu vet vi
            att socialdemokraterna även på det området har accepterat en annan
            konstruktion av sjukförsäkringen. Av dessa heliga löften är det
            inte mycket som återstår.
          </note>
          <note>
            I förra valet diskuterade vi föräldraförsäkring och semester.
            Det gavs fullkomligt kategoriska och bindande löften om att barnomsorgen
            skulle vara fullt utbyggd t.o.m. 1991, att föräldraförsäkringen
            skulle vara förlängd till 18 månader och att semestern skulle
            vara förlängd till sex veckor. Vi frågade hur det skulle finansieras.
            Då sade man bara att det går, det är bara att ta ur tillväxten,
            samtidigt som man angrep oss mycket hårt för den finansiering
            krona för krona som vi presenterade för våra reformförslag. Den
            här tillbakablicken över socialdemokratisk argumentering i valrörelserna
            under 80-talet är mycket sorglig, tycker jag.
          </note>
          <note>
            Det har gjorts kolossalt mycket för att vilseleda svenska folket,
            och socialdemokratin själv har kolossalt mycket att beklaga i
            de löften man har strött omkring sig.
          </note>
          <note>
            Fru talman! Social trygghet och socialt ansvarstagande är grundläggande
            värden för folkpartiet. Vi bejakar välfärdsstaten, och vi ser
            som vår uppgift att utveckla den, att förnya den och att rädda
            den undan de faror som hotar från många olika håll. Den största
            risken nu är risken för ekonomisk stagnation och kräftgång. Sverige
            är unikt, som det sägs på bio, men inte på det sätt som det sägs
            på bio. Sverige är unikt genom att vi är det enda land i OECD
            för vilket man i år förutser en sjunkande bruttonationalprodukt.
            Alla de övriga
          </note>
          <note>
            25 länderna har en stigande bruttonationalprodukt.
          </note>
          <note>
            Den vanskötta ekonomiska politiken är ett direkt hot mot den
            sociala tryggheten i dag och i framtiden.
          </note>
          <note>
            Vi lever i dag längre än någonsin förr. Det ställer stora anspråk
            på resurser för de äldre. Under 90-
          </note>
          <note>
            talet måste vi ta fram hundratals miljarder friska kronor för
            att klara sjukvården för de äldre, för att klara äldreomsorgen
            och för att klara de ökande pensioner som våra äldre har rätt
            till under de kommande åren. Det är i det här långsiktiga perspektivet
            som de äldre är skattereformens verkliga vinnare.
          </note>
          <note>
            Får vi inte Sverige på fötter kan också socialpolitiken hälsa
            hem. Det är mot den bakgrunden som vi liberaler betonar det oupplösliga
            sambandet mellan en frisk marknadsekonomi och en sund välfärdsstat,
            mellan individuell frihet och gemensam trygghet. Det är denna
            kombination som vi måste försvara. Utan den kommer vi alla att
            leva i ett sämre, fattigare och mer orättvist samhälle.
          </note>
          <note>
            Fru talman! Jag ber att få yrka bifall till hemställan i utskottets
            betänkande med undantag för reservationerna 2, 5, 6 och 40. Självfallet
            står vi också fast vid övriga reservationer, men jag avstår från
            att yrka bifall till dem för att bespara kammaren överflödiga
            voteringar.
          </note>
          <note type="speaker">
            Anf. 6 PER STENMARCK (m):
          </note>
          <note>
            Fru talman! Sverige är på många sätt ett mycket fint och bra
            land. Här trivs människor. Vi har närhet till vår natur, till
            trygghet och till ett arbete som vi trivs med. Så är det för många
            människor.
          </note>
          <note>
            Förhoppningsvis för de flesta av oss. Men ytterst handlar det
            som vi diskuterar i dag --
          </note>
          <note>
            socialpolitiken -- inte enbart om ''de flesta av oss''
          </note>
          <note>
            utan också om alla dem som på något sätt har problem och svårigheter.
            För alla dessa människor skall Sverige också vara ett fint och
            bra land att bo och leva i.
          </note>
          <note>
            Att Sverige är unikt får vi för tillfället lära oss om vi går
            på biograf. Det är de socialdemokratiska reklammakarna som uttrycker
            det så. Och visst är
          </note>
          <note>
            Sverige på många sätt unikt, även om det nog i många fall är
            det på andra sätt och av andra orsaker än de som socialdemokraterna
            tycks tro.
          </note>
          <note>
            I den revolution som stora delar av Central- och
          </note>
          <note>
            Östeuropa nyligen upplevt har allt fler sett fördelarna med ett
            marknadsekonomiskt system.
          </note>
          <note>
            Som en konsekvens av detta har de på kort tid avskaffat den socialistiska
            planhushållningen.
          </note>
          <note>
            Självfallet är anledningen att de har decennier av erfarenheter
            som har visat på de negativa konsekvenserna av ett sådant system.
            Även vi här i
          </note>
          <note>
            Sverige vet att ett system med marknadsekonomi på de allra flesta
            områden är överlägset. Vi har också många erfarenheter i den riktningen.
            Det är ju just därför som vi har ett system med marknadsekonomi
            inom flertalet områden i vårt land. I de allra flesta fall fungerar
            Sverige också bra inom dessa områden.
          </note>
          <note>
            Men det finns också andra områden, där vi i stället har valt
            att ha en omfattande centralreglering, politikerstyrning och stora
            monopol. Detta system har vi inom stora delar av den socialpolitik
            som vi diskuterar i dag, t.ex. inom barnomsorg, äldreomsorg och
            sjukvård.
          </note>
          <note>
            ''Sverige är unikt'' -- för att tala med socialdemokratisk terminologi
            -- i det avseendet att vi fortfarande tror att detta är bra lösningar,
            trots att vi ser att problemen blir allt större och allt fler.
          </note>
          <note>
            På flera av dessa områden uppvisar faktiskt Sverige av i dag
            många brister. Varje dag blir vittnesbörden -- via massmedia och
            på andra sätt --
          </note>
          <note>
            allt fler om sprickor i de svenska offentliga välfärdssystemen.
            Detta kunde man läsa om i morgontidningarna så sent som i dag
            på morgonen.
          </note>
          <note>
            Det handlar om köer, brister och problem som blir allt tydligare
            och allt vanligare för allt fler människor.
          </note>
          <note>
            Socialdemokraterna har under en mansålder av makthegemoni skapat
            ett samhälle där den som har tur, är stark eller har tillräckligt
            gott om pengar kan få vård på annat sätt när kön är för lång.
            Vi har alla väldigt olika behov, önskemål och värderingar.
          </note>
          <note>
            Därför har vi också i Sverige en utvecklad valfrihet på många
            områden. Vi får t.ex. bo var vi vill -- i princip i alla fall.
            Vi får handla mat och kläder utifrån våra egna önskemål.
          </note>
          <note>
            Men så snart det handlar om vård och omsorg -- ja, då tilltros
            vi inte ens valet av vår egen läkare eller barnomsorg för våra
            egna barn.
          </note>
          <note>
            Låt mig fråga Bo Holmberg i den här debatten: När är ni beredda
            att ta sådana initiativ att det blir möjligt med valfrihet också
            inom de områden som vi kallar vårt välfärdssystem?
          </note>
          <note>
            Det finns, som jag ser det, i dagens socialdemokratiska system
            en närmast cynisk inställning, som innebär att om det offentliga
            är oförmöget att ställa tillräckliga resurser till förfogande
            -- ja, då finns det inga andra alternativ för enskilda människor.
          </note>
          <note>
            Det gäller inom barnomsorgen, där alla betalar via skattsedeln
            men där resurserna bara räcker till vissa. Det gäller inom sjukvården,
            där ett helt yrkesverksamt liv med ständigt högre landstingsskatt
            och sjukförsäkringsavgift inte är en tillräcklig garanti för vård,
            när man kanske som pensionär för första gången behöver utnyttja
            denna -- såvida man nu inte befinner sig i den lyckliga omständigheten
            att kunna betala ytterligare en gång genom att anlita en privat
            vårdgivare.
          </note>
          <note>
            Låt mig fråga: Är det verkligen rimligt att det skall fungera
            på det här sättet? Och om inte, hur vill socialdemokraterna ändra
            på detta förhållande? På vilket sätt är egentligen denna socialpolitik
            generell, när det i högsta grad är ett selektivt val vem som skall
            kunna få den nödvändiga vården?
          </note>
          <note>
            Det krävs i dag, som vi moderater ser det, förändringar för att
            vi skall kunna tillgodose de krav som människor faktiskt har rätt
            att ställa. Det är nödvändigt med ett uppbrytande av servicemonopol
            inom kommuner och landsting, införande av mångfald och valfrihet
            inom äldreomsorgen, sjukvården och barnomsorgen, vårdnadsbidrag
            till barnfamiljer och konkurrens på lika villkor mellan kommunal
            och privat verksamhet. Vi moderater föreslår därför att vi skall
            införa en allmän och obligatorisk sjukvårdsförsäkring för att
            ge ökad valfrihet inom sjukvården.
          </note>
          <note>
            Den mångfald som är valfrihetens andra sida innebär också att
            sjukvårdens resurser kan utnyttjas på ett bättre sätt. Enskilda
            människor kan få större möjlighet att själva välja var de skall
            få sin vård. Dagens stordrift kan ersättas med mindre och fler
            enheter. Systemet med en sådan här försäkringsmodell innebär att
            den i dag strikta avgränsningen mellan sjukvårdens och sjukpenningens
            finansiering försvinner. Den helt dominerande delen av landstingsskatten
            förs i stället över till försäkringskassan, som betalar patientens
            vård, oberoende av vårdgivare.
          </note>
          <note>
            Precis som med dagens landstingsskatt skall kostnaderna för sjukvårdsförsäkringen
            tas ut efter betalningsförmåga och oberoende av risk. Var och
            en -- även den som saknar inkomst -- kommer att omfattas av försäkringen
            och har rätt till god vård.
          </note>
          <note>
            Men genom att ansvaret för finansieringen av sjukvården skiljs
            från produktionen av sjukvården, kommer privat och offentlig sjukvård
            att verka på lika villkor.
          </note>
          <note>
            I avvaktan på den här försäkringslösningen har vi moderater i
            flera år föreslagit införandet av en vårdgaranti, dvs. ett system
            som innebär att när det egna landstinget inte kan erbjuda vård
            inom rimlig tid, skall vård hos ett annat landsting eller en privat
            vårdgivare bekostas av landstinget.
          </note>
          <note>
            I åtskilliga år har socialdemokraterna i denna kammare avslagit
            våra förslag. Men sedan en dryg vecka tillbaka finns det ett avtal
            mellan
          </note>
          <note>
            Landstingsförbundet och socialdepartementet om att införa en
            sådan vårdgaranti med början den 1
          </note>
          <note>
            januari 1992 för ''vissa behandlingar''. Detta sker inte så snabbt
            som vi moderater skulle önska.
          </note>
          <note>
            Därför har vi föreslagit att en första etapp skall träda i kraft
            redan den 1 juli i år. Inte heller är förslaget tillräckligt långtgående
            men -- det skall gärna medges -- detta är ett klart steg i rätt
            riktning.
          </note>
          <note>
            Men det finns ändå en viktig, och principiellt betydelsefull,
            skillnad mellan vårt förslag och det som nu genomförs, och det
            är att överenskommelsen mellan Landstingförbundet och socialdepartementet
            ses som ett slutsteg för att lösa ett akut problem. Det finns
            inga tankar om hur frågan skall hanteras litet mera långsiktigt.
            Vi moderater menar att vårdgarantin är ett steg på vägen mot någonting
            annat och bättre, nämligen införandet av en försäkringsmodell.
          </note>
          <note>
            Låt mig ställa en fråga till socialdemokraternas talesman i denna
            debatt:
          </note>
          <note>
            I det moderata förslaget ingår en lagfäst rätt till valfrihet,
            inskriven bl.a. i hälso- och sjukvårdslagen. När socialdemokraterna
            nu har tänkt om beträffande vårdgarantin, så vore det en styrka
            att också göra ett sådant tillägg till lagtexten.
          </note>
          <note>
            Är Bo Holmberg beredd att medverka till detta?
          </note>
          <note>
            På samma sätt menar vi också att valfriheten är viktig för de
            äldre i samhället. Rätten att välja är fundamental. Ofta är det
            personliga valet viktigast när det gäller att ha sin egen läkare
            eller att kunna påverka valet av hemsamarit. Det är viktigt att
            kunna välja någon som man känner förtroende för.
          </note>
          <note>
            Även valet av boende- och serviceform som sjukhem, ålderdomshem
            eller gruppboende är viktigt. Många äldre vill bo kvar hemma i
            sin lägenhet. Andra vill ha det större mått av trygghet och service
            som boende i servicehus eller i den gamla typen av ålderdomshem
            innebär. Behovet av mångfald ökar i skeden då bl.a. den fysiska
            begränsningen sätter in. Därför bör valfrihetsprincipen, enligt
            vår mening, inte enbart skrivas in i hälso- och sjukvårdslagen
            utan också i socialtjänstlagen.
          </note>
          <note>
            Fru talman! I ett betydelsefullt avseende har socialdemokraterna
            hamnat i minoritet i utskottet.
          </note>
          <note>
            Det gäller det s.k. Mättingeprojektet, som drivs av organisationen
            Rörelsehindrade barn och ungdomar, RBU, och som nu sökt bidrag
            för sin verksamhet.
          </note>
          <note>
            För närvarande utgår stöd till två handikapporganisationer, för
            kostnader för deras rekreationsanläggningar, nämligen De handikappades
            riksförbund och Synskadades riksförbund. I budgetpropositionen
            finns emellertid inget förslag om bidrag också till RBU.
          </note>
          <note>
            Mättingeprojektet är viktigt för de rörelsehindrade barnen och
            deras föräldrar, för fritidsaktiviteter och naturupplevelser och,
            inte minst, till rekreation och avlastning för föräldrarna.
          </note>
          <note>
            Det finns andra handikapporganisationer som inte har något stöd
            för sina rekreationsanläggningar.
          </note>
          <note>
            1989 års handikapputredning behandlar bl.a. denna fråga, och
            utskottet utgår ifrån att utredningen överväger det statliga stödet
            också till dessa anläggningar.
          </note>
          <note>
            Efter ett stort antal motioner har utskottets majoritet tillstyrkt
            ett bidrag till Mättingeprojektet.
          </note>
          <note>
            Det är beklagligt, som vi ser det, att utskottet inte kunnat
            bli enigt i denna del, utan att socialdemokraterna sett sig nödsakade
            att reservera sig mot detta stöd.
          </note>
          <note>
            En mindre randanmärkning i sammanhanget, som naturligtvis borde
            ha uppmärksammats tidigare: I
          </note>
          <note>
            handlingarna sägs att detta är ett ''bidrag till driften'' av
            Mättinge. Eftersom anläggningen ännu inte är färdig, bör det rimligtvis
            vara ett bidrag till uppbyggande av anläggningen. Socialutskottet
            har behandlat detta under förmiddagen, och det har delats ut ett
            rättelseblad. Jag ber härmed att få yrka bifall till förslaget
            på detta.
          </note>
          <note>
            Jag ber i övrigt, fru talman, att få yrka bifall till reservation
            1.
          </note>
          <note type="speaker">
            Anf. 7 ULLA TILLANDER (c):
          </note>
          <note>
            Fru talman! Om sjukvården i vårt land kan man i största allmänhet
            säga att hälsan tiger still, dvs. den fungerar och den är att
            lita på även när den utsätts för påfrestningar. Det beror naturligtvis
            på att de människor som arbetar inom olika nivåer har en mycket
            god utbildning och är djupt engagerade i sitt värv. Det visar
            sig också att flertalet av de människor som kommer i nära kontakt
            med sjukvården har ett stort förtroende för den. Detta allmänna
            förtroende, som faktiskt finns ute bland allmänheten, motsvaras
            av en stor enighet här i riksdagen såväl när det gäller målen
            för sjukvården som när det gäller medlen för att uppnå målen.
          </note>
          <note>
            Det förtroendekapital som sjukvården i vårt land rent allmänt
            har, har sin grund i två omständigheter. Den ena är att den rent
            ekonomiska satsningen på sjukvården i vårt land är förhållandevis
            omfattande, och den andra är att resurserna skall fördelas på
            ett rimligt och rättvist sätt med hänsyn till både enskilda människor
            och regioner. Det är viktigt att en sådan målsättning finns både
            när myndigheter fördelar resurser och som grund för den enskilda
            människans förväntan på och rätt till sjukvård.
          </note>
          <note>
            Eftersom så mycket fungerar bra märks det som fungerar mindre
            bra desto mer. Det finns köer, det finns flaskhalsar, och det
            finns orättvisor när det gäller tillgängligheten till läkare och
            sjukvård och snedfördelning i fråga om möjligheten att ha kontinuerliga
            kontakter med läkare.
          </note>
          <note>
            Vi tror att vägen att lösa dessa problem och ta bort skönhetsfläckarna
            går över en ökad flexibilitet, en öppning för alternativ och och
            konkurrens -- både kvalitativ och prismässig -- mellan såväl offentliga
            som privata insatser. I allt detta har på senare tid en enighet
            börjat uppnås. En offentlig finansiering är ett viktigt led i
            strävan att göra sjukvården tillgänglig för var och en. Det är
            en grundtrygghet som vi i centern anser omistlig och som är en
            omistlig del i en välfärd som vi i och för sig anser behöver förändras
            och omprövas men inte försämras. Vi vill anslå 1 000 miljoner
            som skall gå direkt till vården.
          </note>
          <note>
            Vid sidan av fritid och arbete har vi ett behov av att bry oss
            om och ta ansvar för människorna i vår omgivning. Det är inget
            som vi på politisk väg kan tvinga fram. Däremot kan vi politiskt
            återge människorna ett större ansvar, så att de sociala nätverken
            åter kan knytas i de vardagliga bestyren.
          </note>
          <note>
            Ingen tror längre att statsapparaten och kommunerna kan göra
            allt. Den alltmer utbredda ensamheten bland äldre kan inte avskaffas
            genom beslut uppifrån. Ensamheten motverkas bäst genom att anhöriga
            -- närstående som grannar, föreningsmedlemmar och arbetskamrater
            --
          </note>
          <note>
            motiveras att ta ansvar för varandra.
          </note>
          <note>
            Frivilliga organisationer och föreningar gör här en stor insats.
            Detta frivilligarbete måste i större utsträckning stimuleras och
            prioriteras. Det finns en inbyggd dynamik i samhällsutvecklingen,
            som innebär att olika kategorier av människor automatiskt delas
            upp och lever helt skilda liv. Det måste motverkas.
          </note>
          <note>
            Under 80-talet hade vi i Sverige en högkonjunktur, men i stället
            för att klyftorna minskade ökade de under detta årtionde i stor
            utsträckning på grund av den socialdemokratiska politiken. Oavsett
            vilka välfärdsindikationer som väljs -- det må vara utbildning,
            sysselsättning, inkomster, bostad, hälsa eller fritid -- har skillnaderna
            mellan olika grupper ökat. Alltmer av skattemedlen går till dem
            som redan har en god standard. Under de senaste tio åren har en
            mångmiljardrullning skett från upprätthållandet av vardagssolidaritet,
            sjukvård och social service, till statens transfereringar.
          </note>
          <note>
            Resultatet har blivit att de starka har tagit resurser från de
            mest utsatta, de gamla, de svårast sjuka och de socialt behövande.
          </note>
          <note>
            Många frågar sig därför: Står socialdemokraterna för en rättvis
            fördelningspolitik? När en rättvis fördelningspolitik uteblir
            är det de svaga grupperna som drabbas först. Särskilt upprörande
            blir det när det drabbar äldre, som under svåra förhållanden har
            varit med om att lägga grunden för det nuvarande samhället.
          </note>
          <note>
            Samtidigt har stora förmögenheter skapats, vilket har upprört
            rättskänslan. En klippekonomi har tillåtits grassera. De agerande
            har skott sig till mångas förfäran men också till vissas beundran.
          </note>
          <note>
            Det parti som har haft ansvaret för ekonomin under dessa år,
            socialdemokraterna, är just nu föremål för räfst och rättarting
            av en av partiets egna f.d.
          </note>
          <note>
            rättare. Men nog borde rättarens egna fel, brister och underlåtenhetssynder
            också dras fram i ljuset, inte minst med tanke på den ekonomiska
            utvecklingen under 80-talet.
          </note>
          <note>
            Många pensionärer har så låg pension, att när de allra nödvändigaste
            utgifterna är betalda räcker pengarna inte till mycket mer. Detta
            är inte en rättvis fördelning av landets resurser. Från vår sida
            har vi lagt fram ett förslag om en ny och förstärkt grundpension,
            som syftar till att undanröja denna orättfärdighet.
          </note>
          <note>
            Det finns en annan brist i samhället som särskilt drabbar de
            äldre, och det är äldreomsorgens otillräckliga utbyggnad på många
            håll. Det borde vara naturligt att ta till vara de resurser som
            hittills inte utnyttjats i tillräcklig grad. Riksdagsbeslutet
            när det gäller om- och nybyggnad av ålderdomshem öppnar nya möjligheter
            att erbjuda äldre människor en boendeform som länge har efterfrågats
            och saknats. Efterfrågan på ålderdomshem är ett tecken på att
            äldre människor inte kan hänvisas enbart till eget boende i hemmet
            eller till långvård.
          </note>
          <note>
            Bristerna inom sjukvården är ett exempel på att man inte tar
            till vara de resurser som finns och de möjligheter som står till
            buds. De som är över 75 år konsumerar ungefär 40 % av sjukvårdens
            resurser.
          </note>
          <note>
            Det beror ofta på att den s.k. vårdkedjan inte fungerar. Boendeformer
            som ålderdomshem och gruppboende saknas alltför ofta. De utgör
            en viktig länk i omsorgskedjan mellan just hemboende och långvård.
          </note>
          <note>
            Tyvärr når information och kunskap om det nya systemet och om
            intentionen bakom riksdagsbeslutet inte ut till kommuner och andra
            berörda. Detta är ett exempel på hur svårt det är att få gehör
            för riksdagens beslut även om besluten har fattats i enighet och
            särskilt om enigheten är ett resultat av att ett politiskt motstånd
            har brutits. Vi stöter med jämna mellanrum på sådana frågor.
          </note>
          <note>
            Trots att riksdagen fattar ett klart beslut tränger det alltså
            inte igenom. De instanser som är till för att föra vidare riksdagsbeslutet
            är tydligen inte alltid kapabla att göra det. Det är den slutsats
            man drar när man gång på gång stöter på samma fenomen.
          </note>
          <note>
            Jag skall ta ett konkret och aktuellt exempel på att beslut som
            vi har fattat här i riksdagen faktiskt inte tränger igenom och
            därmed inte får tillfälle att påverka besluten ute i kommunerna.
            Följande står skrivet i en skrivelse som politikerna i en kommun
            helt nyligen fick från sina tjänstemän:
          </note>
          <note>
            Ålderdomshem bygger bl.a. på att kommunen står för vissa inventarier
            och utrustning. Även det är nedslitet och i behov av förnyelse.
            Ålderdomshem går dock stick i stäv med socialtjänstlagens intentioner
            om normalisering och självbestämmande.
          </note>
          <note>
            Lagen tillämpas alltså på ett mekaniskt sätt och på människor
            som är i behov av en vårdform som riksdagen i enighet har beslutat
            om. Det är upprörande med en sådan tillämpning.
          </note>
          <note>
            Det finns i vårt land en värdefull tradition att hjälpa dem som
            har det svårt, och det är viktigt att det arvet inte försvinner
            eller tunnas ut. Det finns anledning att lyfta fram det när man
            alltför onyanserat kritiserar den offentliga sektorn. Det finns
            mycket kritik av den offentliga sektorn som är berättigad, men
            vi för vår del slår vakt om ett fungerande socialt skyddsnät,
            utan vilket välfärdssamhället knappast längre gör skäl för namnet.
          </note>
          <note>
            Den lilla världen, som det har talats om många gånger, är naturligtvis
            ovärderlig för den som har fått en sådan. Problemet är bara att
            just de som bäst skulle behöva ett sådant socialt skyddsnät --
          </note>
          <note>
            hjälpande och stödjande, förstående och uppmuntrande, med hjälp
            att bistå socialt, ekonomiskt och personligt -- saknar allt detta,
            eller så är skyddsnätet mycket glest. Just därför är talet om
            den lilla världen, som är en följd av en riktig och rimlig satsning
            på familjen och en konsekvens av familjens betydelse, en så stark
            påminnelse också om behovet av en grundtrygghet, som måste finnas
            även när den lilla världen inte existerar.
          </note>
          <note>
            Bristen på en rättvis fördelningspolitik finns på många områden,
            men den drabbar alldeles särskilt grupper i vårt samhälle som
            är bortglömda. De handikappade har ofta en lägre bostadsstandard,
            sämre möjligheter till utbildning och svårare att få arbete och
            sysselsättning. Det krävs större insatser för att ekonomiskt och
            på annat sätt hjälpa de handikappade ut i arbetslivet och tillgodose
            behovet av handikappbostäder.
          </note>
          <note>
            Ett uttryck för att majoriteten tycker att det är angeläget att
            satsa på handikappade barn och ungdomar är den fråga som Per Stenmarck
            tidigare tog upp och som inryms i några motioner från bl.a.
          </note>
          <note>
            oss i centerpartiet, dvs. frågan om bidrag till RBUs rekreationsanläggning
            Mättinge.
          </note>
          <note>
            Det finns många människor som är utan all den välfärd som vi
            andra har. De hemlösa alkoholisterna, de psykiskt sjuka, ungdomar
            i kris och andra med svåra problem får inte alltid den hjälp de
            behöver. Det svenska välfärdssystemet utgår i väsentliga avseenden
            från arbetsmarknaden.
          </note>
          <note>
            Man måste ha arbetat för att komma in i systemet.
          </note>
          <note>
            Först då har man rätt att bli kompenserad vid sjukdom, vid barnafödande,
            handikapp och arbetslöshet. De som bäst behöver trygghet kommer
            paradoxalt nog inte åt den.
          </note>
          <note>
            Hemlösheten är en av de allvarligaste sociala risksituationer
            som en människa kan möta. Att bryta hemlösheten är en av de viktigaste
            sociala uppgifterna och en förutsättning för att de hemlösa skall
            få en chans till ett människovärdigt liv.
          </note>
          <note>
            Stadsmissionen och Frälsningsarmén är exempel på organisationer
            som har verkat bland människor på samhällets skuggsida sedan lång
            tid tillbaka och som därför har stor erfarenhet av sådant arbete.
            I
          </note>
          <note>
            samband med en skilsmässa, någon nära anhörigs död, arbetslöshet
            eller liknande uppkommer frågor som: Vad är det för mening med
            mitt liv? För vems skull lever jag? Flykten till missbruket består
            ofta så länge sådana frågor förblir obesvarade.
          </note>
          <note>
            Nu liksom under tidigare decennier är de hemlösa glömda av samhället.
            De har inte minskat i antal.
          </note>
          <note>
            Många tecken tyder tvärtom på att de blir fler och fler. Dessutom
            har antalet hemlösa kvinnor ökat.
          </note>
          <note>
            Undersökningar som har gjorts visar också att nutidens hemlösa
            är allt yngre. Det är ofta människor som aldrig har fått fotfäste
            i samhället.
          </note>
          <note>
            Vi anser att problemet med de hemlösa är av den dimensionen att
            det bör lösas på samma sätt som flyktingfrågan, där ett statligt
            åtagande möjliggör för kommunerna att gripa sig an uppgiften.
            Vi i centern föreslår därför i en kommittémotion att det skall
            satsas 3 milj. kr. på de hemlösa i första hand i
          </note>
          <note>
            Stockholm, Göteborg och Malmö. Pengarna skall fördelas till de
            ideella organisationer som arbetar för de hemlösa. Denna satsning
            skall ske i avvaktan på en varaktig lösning av problemet.
          </note>
          <note>
            De kristna samfundens nykterhetsorganisationer har genom sin
            organisation RIA nått mycket goda resultat i sina stödjande och
            vårdande insatser vid alkohol- och drogförebyggande arbete. Även
            Lewi
          </note>
          <note>
            Pethrus Stiftelse bedriver ett väl dokumenterat arbete bland
            alkoholmissbrukare. Vi anser att just bidraget till sådana nykterhetsorganisationer
            bör höjas.
          </note>
          <note>
            Vår omhuldade välfärdspolitik har skapat en bild av att samhället
            skulle kunna ta hand om oss alla, men det är inte sant, och det
            har väl heller aldrig varit sant.
          </note>
          <note>
            Liksom Daniel Tarschys glädjer vi i centern oss åt dagens beslut
            i socialutskottet att de s.k. § 12-
          </note>
          <note>
            hemmen återigen skall övergå till statligt huvudmannaskap. Vi
            har från centerns sida i många år motionerat i den frågan.
          </note>
          <note>
            Fru talman! Grundtrygghet skall förenas med mångfald, idérikedom
            och ansvarstagande hos alla, såväl inom den offentliga sektorn
            som inom de fristående alternativen. Detta skapar nya möjligheter
            till alternativ i vård och omsorg. Rosa
          </note>
          <note>
            Östh skall senare i debatten tala om familjepolitiken, men jag
            vill ändå nu understryka det glädjande i att regeringen efter
            enträget motionerande från bl.a. oss i centern ger svenska kyrkan
            rätt till statsbidrag för barnomsorg i egen regi. Det är det senaste
            exemplet på att ett socialdemokratiskt nej har blivit ett ja när
            det gäller barnomsorg. Det är bra. Det finns en organisation inom
            kyrkan som fungerar över hela landet, och på många håll kan kyrkan
            göra en insats för barnomsorgen och tillföra den ett inslag av
            djup, allvar och andlighet, som allt fler människor i vårt samhälle
            -- både unga och äldre -- tycks inse behovet av.
          </note>
          <note>
            Med detta vill jag yrka bifall till reservationerna 3,
          </note>
          <note>
            5, 17 och 47.
          </note>
          <note type="speaker">
            Anf. 8 GUDRUN SCHYMAN (v):
          </note>
          <note>
            Fru talman! När man lyssnar på anförandena i debatten -- åtminstone
            när man lyssnar på Daniel
          </note>
          <note>
            Tarschys och kanske också på Per Stenmarck -- får man intrycket
            att detta är någon form av valupptakt. Många vackra ord sägs om
            valfrihet, om skydd för svaga grupper, om mångfald och om att
            det skall bli guld och gröna skogar.
          </note>
          <note>
            Daniel Tarschys talade om att man ville föra över resurser från
            vuxna friska människor med arbete till sjuka och handikappade,
            det som är det glömda
          </note>
          <note>
            Sverige. Han talade också om socialdemokraterna som överger barrikaderna.
            Såsom varande vänsterpartist och hyllande också det utomparlamentariska
            arbetet och ganska ofta stående på barrikaderna vill jag påstå
            att det över huvud taget är ganska tomt på barrikaderna nu för
            tiden. Jag hade också varit gladare om Daniel
          </note>
          <note>
            Tarschys talat om att föra över pengar från vuxna friska människor
            med arbete och mycket hög lön till vuxna friska människor som
            har väldigt låg lön. Det finns ju en skillnad inte bara mellan
            sjuka och svaga utan även mellan rika och fattiga.
          </note>
          <note>
            Det pågår i dag en utveckling i Sverige som innebär att dessa
            gränser suddas ut. Försvaret för de svaga grupperna -- som enligt
            min uppfattning omfattar fler än dem som Daniel Tarschys inbegriper
            i begreppet det glömda Sverige -- håller på att urholkas på alla
            upptänkliga sätt. Jag vill påstå att de borgerliga partierna går
            i spetsen för detta.
          </note>
          <note>
            Tyvärr är inte heller regeringspartiet så dåligt på att delta.
          </note>
          <note>
            Det verkar också som om Daniel Tarschys skulle ha varit på bio
            och sett en valfilm i vilken det sägs att
          </note>
          <note>
            Sverige är fantastiskt. Det finns en klar tendens hos många att
            stämma in i en hallelujakör och säga att det är marknadsekonomierna
            som skall råda bot på de brister som ändå finns i det svenska
            samhället.
          </note>
          <note>
            Jag har naturligtvis mycket svårt att förstå detta.
          </note>
          <note>
            Om man tittar på de s.k. utvecklade marknadsekonomier som finns,
            företrädesvis i
          </note>
          <note>
            Västeuropa, kan man enligt min mening se att de sociala välfärdssystemen
            där inte är särskilt generella, och de ger inte heller ett sådant
            stöd till de svaga grupperna som ni säger er tala om. Där finns
            inte den omfördelningseffekt som ni säger er vilja uppnå. Jag
            har därför svårt att förstå varför ni tror att den ensidiga marknadskapitalism
            som ni förespråkar verkligen skulle ge det skyddet till svaga
            grupper.
          </note>
          <note>
            Det finns en blind tro på att en i traditionella termer mätt
            ekonomisk tillväxt automatiskt leder till att alla får det bättre.
            Internationellt men också i
          </note>
          <note>
            Sverige kan vi se att en ökad ekonomisk tillväxt, mätt i de traditionella
            termerna, inte alls automatiskt ger en bättre standard, en bättre
            omfördelning eller ett ökat skydd för svaga grupper.
          </note>
          <note>
            Tvärtom är det faktiskt så att klyftorna ökar. Även i dagens
            Sverige ökar klyftorna mellan dem som har det bra och dem som
            har det dåligt. Skyddet för svaga grupper försämras i själva verket.
          </note>
          <note>
            Löneskillnaderna ökar. Det finns en rad tendenser som går åt
            precis samma håll. Klyftorna i samhället ökar. Vi får en ganska
            välbeställd medelklass och en överklass, men människorna i det
            som man traditionellt kallar för underklass får det alltså sämre.
          </note>
          <note>
            Så ser det ut också i de marknadsekonomidominerade länder som
            man ofta anför som exempel på länder där socialpolitiken sköts
            på ett bra sätt.
          </note>
          <note>
            Den motion som vänsterpartiet har skrivit till det här betänkandet
            handlar mycket om att försvara den generella välfärdspolitik som
            har byggts upp i
          </note>
          <note>
            Sverige under lång tid, inte minst av arbetarrörelsens organisationer,
            och som vi i dag kan se hotas från många håll, framför allt från
            de borgerliga partierna, som inte klart säger ut att man vill
            förändra den generella välfärdspolitiken -- det är väl bara det
            moderata ungdomsförbundet som säger rent ut att vi inte kan hålla
            på med den utan att vi skall ge pengar till dem som behöver, punkt
            och slut; en generell välfärdspolitik är inte tidsenlig.
          </note>
          <note>
            Men det pågår en nedrustning och en diskussion om en annan finansiering,
            en diskussion om privatisering, ökande egenfinansiering, osv.,
            som kommer att leda fram till att vi får ett differentierat utbud
            också inom vård och omsorg, om den politiken skulle få gehör.
            Det finns all anledning att vara mycket oroad för att den skall
            få det i det val som vi kommer fram till i september.
          </note>
          <note>
            Vi menar att det fortfarande behövs en stark motvikt till den
            kapitalistiska marknadsekonomin, som i sin tillväxtiver faktiskt
            ges ökad social utslagning. En ensidig ekonomisk tillväxt ger
            yrkesskador, hälsoproblem, missbruk, förtidspensioneringar, osv.
            Därför behövs det en motvikt till detta, en politisk motvikt och
            en motvikt i form av en offentlig sektor som generellt kan ges
            stöd till de grupper som annars blir utslagna.
          </note>
          <note>
            Det ekonomistiska och mycket resultatinriktade tänkande som i
            dag breder ut sig på alla områden inom vård och omsorg gör att
            man ser mer till kvantitet och kostnader än till kvalitet och
            välfärd.
          </note>
          <note>
            Jag tycker att det är oerhört tydligt inom den sociala sektorn,
            inte minst på socialtjänstens område. I dag kan vi ute på socialbyråerna
            se hur man sitter och räknar pengar. Man skall ha fram ett budgetunderlag,
            man skall ha budgetbeslut, och sedan skall man göra en budgetuppföljning.
            Många socialsekreterare är fullständigt överhopade av uppgifterna
            att på olika sätt räkna pengar.
          </note>
          <note>
            Innehållet i arbetet, möjligheten att vara ute på fältet, det
            förebyggande arbetet, det som enligt vad vi i socialutskottet
            på våra möten brukar vara väldigt överens om att man måste satsa
            på och som är det enda samhällsekonomiskt riktiga att satsa på,
            har man helt enkelt inte tid att utföra.
          </note>
          <note>
            Den skattereform som socialdemokraterna och folkpartiet kom överens
            om har dessutom bidragit till ett ökat bidragsberoende, till ökade
            köer för ekonomiskt bistånd på socialbyråerna. Flera talare före
            mig har talat om pensionärerna, och det talades mycket som det
            i går. Jag tror därför inte att vi behöver föra den debatten här
            i dag. Men vi måste kunna konstatera att det är beklämmande att
            det i dagens Sverige, med det relativa välstånd som vi har, skall
            vara nödvändigt för människor att gå på socialbyrån och vända
            ut och in inte bara på sina fickor utan också på sitt innersta
            för att få mat för dagen och för att kunna betala hyran. Det är
            ett fattigdomsbevis som är otidsenligt och oanständigt i det samhälle
            som Sverige i dag är.
          </note>
          <note>
            Jag kan inte se att den ekonomiska politik som i dag förs ändrar
            detta faktum. Det finns inte något parti som är villigt att se
            till att den sociala sektorn får mer pengar. Medlen skall omfördelas
            inom ramarna, säger man, vilket i praktiken har inneburit och
            innebär att man ute i kommuner och landsting tvingas att ställa
            nödvändiga serviceområden mot varandra: Kultur ställs mot fritid,
            fritid ställs mot socialvård, barnomsorg ställs mot teaterföreställningar
            och liknande. Det är en fullständigt absurd situation. Man har
            helt kommit bort från att socialpolitik och social omvårdnad väl
            ändå måste handla om att tillgodose människors behov och inte
            bara om att se till att siffrorna skall gå ihop på slutet!
          </note>
          <note>
            Vi har en växande andel äldre människor i vårt samhälle. Vi gör
            framsteg på sjukvårdens område.
          </note>
          <note>
            Skall vi vara tvungna att skära någon annanstans bara för att
            kunna tillgodose de växande behoven?
          </note>
          <note>
            Måste det ena behovet slå ut det andra? Det är ju en fullständigt
            vansinnig situation.
          </note>
          <note>
            Jag menar att vi måste fortsätta med omfördelningen, vi måste
            fortsätta att försvara det generella välfärdssystemet, och det
            måste innebära att de som har mer pengar måste vara med och betala
            till de växande behoven. Vi kan inte säga att vi skall lösa alla
            problem inom befintliga ramar.
          </note>
          <note>
            En social välfärd måste också innefatta mer än bara det man kan
            få på socialbyrån eller på sjukhuset.
          </note>
          <note>
            Förutom att vi vill ge nya pengar till vård- och omsorgssektorn
            menar vi att man måste sätta stopp för nedskärningspolitiken.
            Man måste försvara samhällsservicen, också i glesbygd. Vi måste
            bygga ut kollektivtrafiken, vi måste satsa på förebyggande insatser
            för bättre folkhälsa, vi måste ha höjda pensioner för de pensionärer
            som har det sämst ställt. I stället för att skära ned den offentliga
            sektorn skall den enligt vår mening demokratiseras genom ökat
            inflytande för brukare och anställda.
          </note>
          <note>
            Det måste naturligtvis finnas alternativ och mångfald, men inte
            kommersialism och privatisering -- det är inte lösningen.
          </note>
          <note>
            Vi menar att alla barn har rätt till en bra barnomsorg, alla
            har rätt till tillgång till en bra skola, utbildning och kultur.
            De behoven skall inte ställas emot varandra. Vi behöver i dag
            en utbyggd vuxenutbildning. Vi behöver slå fast allas rätt till
            bra och avgiftsfri vård och omsorg. Alla måste kunna få en bra
            och billig bostad -- det är en social rättighet. Vi vill stärka
            den regionala demokratin genom att landstingen utvecklas till
            länsparlament, där många av de här frågorna också handläggs. Det
            är, menar vi från vänsterpartiet, frågor som handlar om social
            välfärd, som vi måste slå vakt om.
          </note>
          <note>
            Jag skulle vilja säga en del om internationaliseringen av ekonomin,
            eftersom jag förmodar att några av er kommer in på det. Jag skulle
            vilja fråga samtliga partier i den här debatten vad ni tror blir
            följden för det generella välfärdssystemet och den sociala sektorn
            av den
          </note>
          <note>
            EG-anpassning som vi nu genomför och ett eventuellt EG-medlemskap.
            Jag tycker mig nämligen kunna se en mycket oroande utveckling
            i och med att harmoniseringen av skatter och avgifter kommer att
            innebära att statens inkomster minskar med mellan 60 och 80 miljarder
            kronor per år. Eftersom den politiska majoriteten eventuellt --
          </note>
          <note>
            det är jag inte riktigt säker på -- inte är beredd att ta in
            pengarna någon annanstans undrar jag: Vad kommer att hända med
            de generella välfärdssystemen? Är det meningen att vi skall anpassa
            de svenska systemen till det sätt att finansiera och hantera välfärdssystemen
            som man har inom EG-länderna? Då har vi, menar jag, gått över
            till ett annat system, som innebär att man får vård och omsorg
            utifrån hur mycket pengar man har i plånboken och inte utifrån
            varje människas rätt till en likvärdig vård och omsorg.
          </note>
          <note>
            Jag hoppas att det bara är de borgerliga partierna som uttalat
            står för det systemskiftet, och jag hoppas att vi kan komma i
            en situation där vi säger att det inte är värt att offra de generella
            trygghetssystemen för ett eventuellt inträde i EG, men det är
            någonting som vi får återkomma till i debatten.
          </note>
          <note>
            Med det här, fru talman, vill jag yrka bifall till reservation
            4 och reservation 36. Jag står naturligtvis bakom samtliga reservationer
            men nöjer mig med att yrka bifall till de båda.
          </note>
          <note type="speaker">
            Anf. 9 DANIEL TARSCHYS (fp) replik:
          </note>
          <note>
            Fru talman! Marknadsekonomin är inte mycket att hänga i granen,
            förstod jag av Gudrun Schyman.
          </note>
          <note>
            Frågan är då vad Gudrun Schyman skall hänga i granen.
          </note>
          <note>
            Vi anser att en offensiv socialpolitik måste förenas med en vital
            marknadsekonomi. Vänsterpartiets klassiska recept är att förena
            planekonomi med socialpolitik. Det blir efter hand varken planekonomi
            eller socialpolitik av det receptet.
          </note>
          <note>
            Offentlig misär kombinerad med privat misär blir resultatet av
            det politiska recept som Gudrun
          </note>
          <note>
            Schymans parti har förespråkat i 70 år. Det finns ingen grund
            för att bedriva en aktiv offensiv socialpolitik med en ekonomi
            i ruiner. Det är också svaret på den andra frågan om internationaliseringen.
          </note>
          <note>
            Om Sverige får en gradvis sämre ekonomi har vi inte möjligheter
            att infria våra löften till pensionärerna, att se till att äldreomsorgen
            blir bättre, att klara sjukvården, att se till att barnfamiljerna
            får barnomsorg och allt det andra vi vill uppnå. Därför vill vi
            sätta fart på Sveriges ekonomi. Vi vill föra en skattepolitik
            som medför att det lönar sig att arbeta och spara. Vi vill ha
            en utrikeshandelspolitik, ett medlemskap i EG, som skall stärka
            svensk ekonomi och därmed lägga grunden för ett bra välfärdssamhälle.
            Gudrun
          </note>
          <note>
            Schymans parti recept mot ruin även för socialpolitiken.
          </note>
          <note type="speaker">
            Anf. 10 PER STENMARCK (m) replik:
          </note>
          <note>
            Fru talman! Måste verkligen det ena behovet slå ut det andra,
            frågar Gudrun Schyman, och så kräver hon mera pengar till allt
            -- pensioner, kollektivtrafik, sjukvård, barnomsorg och en bra
            och billig bostad till alla. Tyvärr är svaret att i en stagnerande,
            dvs. icke växande, ekonomi som vi i dag befinner oss i räcker
            pengarna inte till allt. De skulle inte räcka till allt detta
            i alla fall. Vi måste alltid göra prioriteringar. Men vi skulle
            kunna få råd till mycket mera om vi hade en ekonomi som fungerade
            på ett tillfredsställande sätt.
          </note>
          <note>
            Daniel Tarschys inledde med att säga att socialdemokraterna har
            tänkt om i olika sammanhang. Det kan man åtminstone inte säga
            om Gudrun Schyman. Hon känner sig uppenbarligen också alltmera
            ensam på barrikaderna, om jag inte missförstod henne helt.
          </note>
          <note>
            Nej, Gudrun Schyman, jag tror inte på någon ensidig lösning,
            någon ensidig privatisering.
          </note>
          <note>
            I mitt anförande talade jag ganska länge om mångfald. Jag tror
            att man annars inte kan tillgodose många olika behov. Det skall
            inte finnas en enda lösning.
          </note>
          <note>
            I det här systemet har det offentliga, som jag ser det, sin stora
            betydelse, men inte ensamt. Även privata alternativ behövs. Många
            undersökningar visar att folk är mycket nöjda med detta. Det börjar
            t.o.m. socialdemokraterna inse långt om länge.
          </note>
          <note>
            Gudrun Schyman sade att skyddet för de svaga grupperna har blivit
            sämre. Det tror jag också är riktigt. Det visar sig också i en
            opinionsundersökning, som jag såg så sent som i dag på morgonen,
            att det mycket ofta är de yngre, välavlönade och de som man kan
            tänka sig konsumera minst av t.ex. sjukvården som är nöjda med
            den, medan det är de äldre, som vi nog kan tro utnyttjar sjukvården
            i större omfattning, som är mera missnöjda och mer kritiska till
            den. Det ligger mycket i den synpunkten. Frågan är dock vilka
            slutsatser Gudrun Schyman drar. Jo, mera pengar till det som ändå
            inte visar sig räcka till, nämligen det offentliga.
          </note>
          <note type="speaker">
            Anf. 11 ULLA TILLANDER (c) replik:
          </note>
          <note>
            Fru talman! Gudrun Schyman berörde frågan om marknadsekonomin.
            Man kan i det sammanhanget be Gudrun Schyman att titta på planekonomierna
            i östländerna. Anser verkligen Gudrun Schyman att man har lyckats
            där? Utvecklingen i de länderna talar sitt tydliga språk.
          </note>
          <note>
            Alternativet för Sverige är inte en planekonomi enligt vänsterpartiets
            modell, utan en marknadsekonomi som tar hänsyn till grundtrygghet
            och rättvis fördelning både mellan människor och mellan regioner.
          </note>
          <note>
            Länge har man från socialdemokratiskt håll i vårt land försökt
            förhindra alternativ i vård och omsorg.
          </note>
          <note>
            Det är dock när vi tar till vara alla goda resurser i samhället
            och enskildas idéer och engagemang som vi kan få en rättvisare
            fördelning. Tack vare t.ex.
          </note>
          <note>
            alternativ i barnomsorgen har allt fler fått del av de gemensamma
            resurserna. Det finns många exempel på det, snart sagt i varje
            kommun.
          </note>
          <note type="speaker">
            Anf. 12 GUDRUN SCHYMAN (v) replik:
          </note>
          <note>
            Fru talman! Daniel Tarschys undrade vad jag tänker hänga i julgranen.
            Det är inte riktigt den årstiden vi går emot, men någon form av
            julstjärna skall det väl antagligen bli, även om det inte blir
            hammaren och skäran, om nu Daniel Tarschys är orolig för det.
          </note>
          <note>
            När det gäller frågan om planekonomi eller marknadsekonomi menar
            jag att vi har en marknad och att vi har en ekonomi. I vänsterpartiet
            vänder vi oss emot att den råa kapitalismen skall styra, att marknadsvärdet
            skall ta över och att människovärdet får komma i strykklass. Den
            ekonomiska utvecklingen ser vi tendenser till redan i dag. Med
            de borgerliga partiernas politik skulle den utvecklingen bli etter
            värre. Jag är övertygad om det. Jag menar att den typen av marknadsekonomi
            är rådande i många av de västeuropeiska länderna och i EG-länderna.
            Med vilken ideologi i botten har de löst den sociala omsorgen
            och tryggheten? Jo, marknadsvärdet har satts på en pidestal och
            människovärdet befinner sig långt därunder. Det måste finnas en
            balans i detta. Den balansen och motvikten måste vara politisk
            och i offentlig regi. Man kan inte lämna omfördelningstanken.
            Man kan inte bara lämna det här åt valfrihet och konkurrens. Det
            finns inget som tyder på -- och det finns inga bra exempel på
            -- att en privat sjukvård är effektivare eller bättre än en offentlig
            eller att något av dessa områden sköts bättre i privat regi.
          </note>
          <note>
            Per Stenmarck säger att jag är ensam på barrikaderna. Det tycker
            jag faktiskt.
          </note>
          <note>
            Vänsterpartiet är nog ganska ensamt på barrikaderna i den bemärkelsen
            att vi också finns ute i folkliga rörelser, inom fackföreningsrörelsen.
          </note>
          <note>
            Vi har ofta sällskap där med socialdemokrater, men de börjar
            bli ganska vissna vid det här laget. Att moderaterna aldrig har
            varit ett utomparlamentariskt parti på barrikaderna vet jag mycket
            väl, Per Stenmarck, men det är ett val som man gör. Jag välkomnar
            gärna Per Stenmarck på den typen av möten.
          </note>
          <note>
            Jag tycker att det är konstigt att ni inte har ett uns av självkritiskt
            tänkande när det gäller att se på hur de sociala trygghetssystemen
            har utvecklats i de mycket kapitalistiskt marknadsekonomiskt inriktade
            länderna. Den internationalisering av ekonomin som ni så gärna
            vill driva så långt att vi också skall gå in i EG, innebär att
            vi underkastar oss den ideologi och den ekonomiska politik som
            råder där vare sig vi vill eller inte. vare sig vi vill eller
            inte Där är människovärdet satt på undantag.
          </note>
          <note type="speaker">
            Anf. 13 DANIEL TARSCHYS (fp) replik:
          </note>
          <note>
            Fru talman! De råa kapitalistiska staterna i
          </note>
          <note>
            Västeuropa har alla en offentlig sektor som motsvarar mellan
            35 och 50 % av BNP. De har alla ett skattetryck på mellan 35 och
            50 % av BNP. De åstadkommer oändligt mycket mera av social välfärd
            och sociala förmåner än de länder som har prövat planekonomi.
          </note>
          <note>
            Detta bekräftar det jag sade, nämligen att marknadsekonomi i
            kombination med en offensiv social välfärdspolitik kan ge välstånd
            både privat och offentligt. Planekonomi, även i kombination med
            de högsta ambitioner, kan varken ge privat eller offentlig välfärd.
            Om socialpolitiken i dag har kollapsat i något område i Europa
            så är det i de länder där ekonomin har kollapsat. Det gäller de
            länder som har prövat vänsterpartiets recept under
          </note>
          <note>
            50 år.
          </note>
          <note type="speaker">
            Anf. 14 PER STENMARCK (m) replik:
          </note>
          <note>
            Fru talman! Jag står visst på barrikaderna jag också. På de barrikaderna
            blir vi fler och fler. Vi har således inte den typen av problem.
          </note>
          <note>
            Gudrun Schyman frågar om vi verkligen kan lämna allt detta åt
            den fria konkurrensen. Jag tror att vi kan göra det till mycket
            stor del, eftersom man då får mångfald. Då blir det inte bara
            en enda lösning.
          </note>
          <note>
            Det tror jag är ett utomordentligt bra sätt. Det har också i
            praktiken visat sig att det är en möjlighet att stimulera det
            som ändå måste ske i offentlig regi så att det blir en utveckling
            även där.
          </note>
          <note>
            Jag tror samtidigt att det ligger väldigt mycket i vad
          </note>
          <note>
            Ulla Tillander sade tidigare, nämligen att det gäller att ta
            till vara alla goda resurser i samhället. Det tycker jag inte
            att vi gör i dag, och just därför bör vi satsa på något annat.
          </note>
          <note>
            Gudrun Schyman tog upp de råa kapitaliserna som man inte får
            släppa loss i vårt samhälle. Vilka är dessa råa kapitalister?
            Det är ett antal privata daghem, privata vårdhem, privata sjukhem
            och i mycket stor utsträckning frivilliga organisationer som i
            många fall utför ett mycket stort, betydelsefullt och ofta rent
            ideellt arbete. Det finns säkert de som missbrukar den här situationen.
            Det tror jag aldrig att man helt kan komma ifrån i ett samhälle.
            I de allra flesta fall utför de dock ett utomordentligt stort
            och betydelsefullt arbete. Det är inga råa kapitalister som sysslar
            med detta.
          </note>
          <note type="speaker">
            Anf. 15 ULLA TILLANDER (c) replik:
          </note>
          <note>
            Fru talman! Gudrun Schyman sade också att vi måste ha en bra
            skola och en bra barnomsorg, och det vi tydligen skulle få skulle
            utan alternativa möjligheter. Man kan fråga de föräldrar och barn
            som har ett alternativ vad de tycker.
          </note>
          <note>
            Menar Gudrun Schyman att man skall förbjuda sådana alternativ?
            Det finns olika önskemål bland människor. Det måste man, åtminstone
            enligt vår mening, vara lyhörd för från samhällets sida.
          </note>
          <note type="speaker">
            Anf. 16 GUDRUN SCHYMAN (v) replik:
          </note>
          <note>
            Fru talman! Jag tycker inte att man inte skall ta till vara alla
            goda krafter i samhället. Det var att dra mycket stora växlar
            på vad jag har sagt. Det är självklart att vi skall ta till vara
            alla goda krafter i samhället -- inte bara de som har pengar i
            plånboken, utan alla. Alla skall ha möjligheter att i olika forum
            få visa sina kvaliteter och bli tagna på allvar.
          </note>
          <note>
            Jag har inte en enda gång stått här och sagt att jag tycker att
            vi skall ha ett sådant ekonomiskt system som man har haft i något
            av de östeuropeiska länderna. Jag har faktiskt inte gjort det.
            Det finns inte en enda motion från vänsterpartiet där det sägs
            att vi skall ha planhushållning enligt östeuropeisk modell. Vi
            har ekonomiska motioner som jag tycker är mycket väl utvecklade,
            där vi utgår ifrån att vi lever i en marknadsekonomi. Vi vill
            dock ha politiska styrmedel för att föra över pengar från de som
            är rika till de som är fattiga, för att det uttrycka det mycket
            enkelt. Vi tycker att vi fortfarande behöver pengar till de behov
            som i dag inte är tillfredsställda, inte minst inom området vård
            och omsorg. Det är ett faktum -- det håller ni med om --
          </note>
          <note>
            att det är mycket som inte fungerar i dag och att vårt sociala
            skyddsnät håller på att urholkas. Vi måste då kunna göra något
            åt det utan att för den skull bli beskyllda för att vi vill ha
            det som i Sovjet.
          </note>
          <note>
            Det är en debattnivå som möjligen börjar likna hur det låter
            i valrörelsens slut.
          </note>
          <note>
            Om socialpolitiken har kollapsat i de östeuropeiska länderna,
            beror det knappast enbart på att man hade en dålig ekonomi. Det
            var mycket annat som kollapsade där, eller hur? Man hade ett system
            som inte var särskilt utvecklat över huvud taget. Det faktum att
            socialpolitiken har kollapsat i så många av västvärldens länder
            nämns nästan aldrig. Det faktum att klyftorna inom de västeuropeiska
            länderna som tillhör EG ständigt ökar, att fattigdomen ökar och
            att situationen för ensamstående kvinnor och för ungdomar med
            arbetslöshet och utslagning är mycket bekymmersam och blir än
            värre, nämner ni inte heller. arbetslösheten ligger på ca 10 %,
            vilket vi i
          </note>
          <note>
            Sverige skulle anse vara en ren katastrof nämner ni inte heller.
            Vi måste väl ändå kunna komma fram till ett annat ekonomiskt system
            där det finns en högre mening än att man skall försöka snuva sin
            granne på så mycket pengar som möjligt.
          </note>
          <note type="speaker">
            Anf. 17 ANITA STENBERG (mp):
          </note>
          <note>
            Fru talman! Det är trist att tillhöra ett litet parti och komma
            sist och inte få vara med i debatten. Men det är lika trist att
            tillhöra ett stort parti och komma ännu senare.
          </note>
          <note>
            Jag börjar med själva anförandet och kommer så småningom att
            svara på Gudrun Schymans frågor.
          </note>
          <note>
            I all vård skall patienten vara i centrum. Det är något som kan
            synas vara fullständigt självklart, men så är det inte alltid.
            Ibland är diagnosen i centrum och människan kommer i andra hand.
            Det kan hända när patienten blir intressant som forskningsobjekt
            och forskaren, läkaren, gärna vill fullfölja en behandling som
            är ny.
          </note>
          <note>
            Patienten har ofta inte någon möjlighet att bedöma behandlingen
            utan måste lita på läkarens omdöme.
          </note>
          <note>
            Som exempel kan jag nämna bröstcanceroperationerna för många
            år sedan. För att få jämförelsemateriel då vissa sjukhus alltid
            tog bort hela bröstet på kvinnan vid en bröstcanceroperation medan
            man på andra sjukhus sparade så mycket vävnad som man vågade,
            tog man fram ett forskningsmaterial för att så småningom kunna
            bedöma vilken metod som var bäst. Men många kvinnor blev av med
            sitt bröst i onödan. Denna forskning fick lov att avbrytas, eftersom
            sanningen kom fram. Kvinnorna vägrade att acceptera detta. Detta
            är ett exempel på att patienten i sig själv inte alltid är i centrum.
          </note>
          <note>
            Patienten får inte berövas ansvaret för sin kropp, sitt psyke,
            sin hälsa och sin livsstil. Det krävs mer av mänskliga relationer
            i patient--expertförhållandet i sjukvården än vad vi tidsmässigt
            anser oss ha råd med i dag. Då skulle vården kunna ta till vara
            människans egna läkande krafter genom att patienten får behålla
            sitt orubbade människovärde och kan medarbeta i botandet av sin
            sjukdom på ett mer aktivt sätt.
          </note>
          <note>
            Samarbetet mellan alternativ vård och skolmedicin behöver underlättas,
            så att vardera parten vid behov kan rekommendera den andra och
            i förlängningen samverka till nytta för patienten.
          </note>
          <note>
            Därför vill vi ha in alterntivmedicin i vården. Vi har motionerat
            om en professur i alternativ medicin, och vi vill också ha med
            en läkare med kunskaper i alternativ medicin i socialstyrelsen.
          </note>
          <note>
            Varför skall vi inte utnyttja alla goda krafter? som någon tidigare
            talare frågade. Det gör man sedan länge ute i Europa; man tittar
            inte snett på alternativmedicinen, såsom vi gör här i Sverige.
          </note>
          <note>
            Sjukvården har kommit att domineras av ett mekaniskt-tekniskt
            synsätt på patienten och patientens sjukdom. Miljöpartiet vill
            anlägga en annan och vidare syn på sjukdom och dess orsaker, både
            fysiska, sociala och psykologiska. Med ökad kunskap om hur miljö
            och livsstil påverkar hälsotillståndet kan människor ta större
            ansvar för sin egen hälsa och medverka till att förändra negativa
            livsvillkor.
          </note>
          <note>
            Vi måste lära oss egenvård igen. Vi måste minska skadeverkningarna
            av tobak och alkohol. Vi borde få en motsvarighet till den verksamhet
            som fanns under den katolska tiden här i Sverige i form av bikten.
            Med det menar jag någon som lyssnar under tysthetslöfte, någon
            som får skuldkänslorna att minska, kanske bara någon som finns
            för att höra på, någon som har tid att offra på mig och mina problem.
            Troligen skulle det minska våra psykosociala sjukdomar, om vi
            fick en sådan möjlighet.
          </note>
          <note>
            Tid är en resurs som vi lider stor brist på. Därför har vi väckt
            en motion om kortare lönearbetstid. Vi har inte krävt bibehållen
            lön för 30 timmars arbetsvecka -- det anser vi att vi inte har
            råd med.
          </note>
          <note>
            Men varför skall somliga bokstavligt talat arbeta ihjäl sig och
            andra gå arbetslösa? Sjukvården får ta hand om båda dessa grupper,
            både dem med magsår på grund av för mycket arbete och dem som
            får magsår på grund av att de ingenting har att göra.
          </note>
          <note>
            Faktum är att den sociala utslagningen är stor i dagens Sverige.
            Det är konstigt att vi skall behöva så många nerknarkade och utsupna
            existenser i ett så rikt land som Sverige. Vad är det som fattas?
            Jag tror inte att det egentligen är pengar som fattas --
          </note>
          <note>
            jag tror att det är omtanke om varandra.
          </note>
          <note>
            Ensamheten, som är en dygd här uppe i Norden, gör att människor
            far illa. En höjning av bruttonationalprodukten löser inte de
            problemen.
          </note>
          <note>
            Snarare skulle det kunna förvärra dem. Fler människor som sitter
            i var sin hörna, gärna med hörlurar på, och tittar på var sitt
            TV-program utan mänsklig kontakt är inte någonting som befrämjar
            ett innehållsrikare liv. Det är inte saker som saknas här i Sverige
            -- det är tid. Så här vill vi inte att miljöpartiets Sverige skall
            se ut. Där finns det ett utvecklat nätverk mellan människor. Det
            kommer inte att finnas så mycket prylar, för det kommer vi inte
            att ha råd med. Men det kommer att finnas ren luft, friskt vatten
            och ofarlig mat. Där är arbetstiden -- lönearbetstiden! -- kortare
            och uppdelad på flera. Arbetstiden i sin helhet är säkerligen
            inte kortare. Då kommer det inte heller att behövas så mycken
            sjukvård. Det innebär faktiskt också en höjd standard.
          </note>
          <note>
            När det gäller handikappolitiken vill vi tillsammans med vänsterpartiet
            och de borgerliga partierna stödja Mättingeprojektet för att rörelsehindrade
            barn och ungdomar som tillhör RBU också skall få en rekreationsanläggning.
            För detta ändamål satsar vi 3,7 milj. kr.
          </note>
          <note>
            Vi motionerar också om ledarhundar för de synskadade och fler
            teckenspråkstolkar och dövblindtolkar. På dessa ändamål lägger
            vi 6
          </note>
          <note>
            milj.kr. I övrigt vill vi avvakta 1989 års handikapputredning,
            som kommer att framlägga ett delbetänkande i början av sommaren.
          </note>
          <note>
            Så vill jag tala litet om barnets rätt i samhället. Vi har väckt
            en motion som heter ''Barnens rätt'', som innehåller 28 att-satser.
            Dessa skall jag inte trötta er med.
          </note>
          <note>
            I FN-konventionen står: ''Ett psykiskt eller fysiskt handikappat
            barn har rätt till ett fullvärdigt och anständigt liv under förhållanden
            som säkerställer värdighet, främjar självförtroende och underlättar
            barnets aktiva deltagande i samhället.'' Det är viktiga saker
            det!
          </note>
          <note>
            I Sverige finns 52 300 barn som lider av astma. Vi vet att den
            sjukdomen ofta beror på sjuka hus.
          </note>
          <note>
            8 500 barn antingen har epilepsi, är rörelsehindrade eller har
            hörselnedsättning. Det finns dubbelt så många psykiskt utvecklingsstörda.
          </note>
          <note>
            Varje år insjuknar drygt 200 barn i cancer. Kan vi göra någonting
            åt detta? Den frågan tycker jag att vi skall arbeta med i socialutskottet
            och försöka få ned dessa siffror. Över hälften av alla barn upp
            till
          </note>
          <note>
            14 år som dog 1987 trafikdödades. Av 122
          </note>
          <note>
            ungdomar i åldern 15 till 19 år som dog samma år dödades 103
            i trafiken. 1989, två år senare, skadades över 1 000 barn svårt
            i trafiken. 556 av dessa var ungdomar i åldern 15 till 17 år.
          </note>
          <note>
            Så trafiken är farlig! Bilar och motorcyklar skördar offer i
            så stort antal att det om det gällt en sjukdom hade kallats epidemi.
            Hur kan vi finna oss i att offra så många av våra barn på trafikens
            altare?
          </note>
          <note>
            Jag anser att vi måste sänka hastigheten på våra vägar för att
            få ned antalet trafikolyckor.
          </note>
          <note>
            Miljöpartiets socialpolitik går ut på att människor skall ta
            ansvar för sitt sätt att leva. Varje människa måste försöka hålla
            sig frisk och leva ett sunt liv.
          </note>
          <note>
            Men då får vi faktiskt inte ha ett samhälle som motverkar det.
          </note>
          <note>
            För oss i miljöpartiet är det viktigt att värna om de svaga grupperna
            i samhället. Därför har vi i riksdagen sagt nej till kommunalt
            och landstingskommunalt skattestopp. Människor anser faktiskt
            att det är allas skyldighet att se till att de som behöver vård
            och omsorg får det. Därför har vi vågat säga nej till kommunalt
            och landstingskommunalt skattestopp. Miljöpartiet vill att vi
            alla, sjuka som friska, via skatten skall betala samhällets ökade
            kostnader, inte att det skall ske via avgifter, för då blir det
            de gamla, de handikappade och sjuka som själva får stå för en
            stor del av vårdkostnaderna. Vi måste faktiskt gå skattevägen
            i stället.
          </note>
          <note>
            Slutligen yrkar jag bifall till reservationerna 21, 38
          </note>
          <note>
            och 44. Miljöpartiet ställer sig bakom övriga mpreservationer
            men avstår från att yrka bifall till dessa.
          </note>
          <note>
            Sedan till debatten!
          </note>
          <note>
            ''På barrikaderna'', säger Gudrun Schyman. Är
          </note>
          <note>
            Gudrun Schyman enögd? Där står det fler, och där finns också
            miljöpartiet. Det finns t.o.m. de som i en Sifo-undersökning har
            sagt att det kanske är där miljöpartisterna borde stå i stället
            för att sitta i riksdagen. Se dig om!
          </note>
          <note>
            Det finns inget parti som satsar pengar på socialpolitiken, säger
            Gudrun Schyman vidare. Jo, det gör miljöpartiet de gröna. Jag
            talade nyss om en höjning av kommunalskatten och den landstingskommunala
            skatten. Vi kan tänka oss en sådan.
          </note>
          <note>
            Miljöpartiet anser att en allvarlig risk med en EG-
          </note>
          <note>
            anslutning är att det blir en social dumpning. Vi håller med
            Gudrun Schyman i många av hennes åsikter om EG.
          </note>
          <note type="speaker">
            Anf. 18 BO HOLMBERG (s):
          </note>
          <note>
            Fru talman! Syftet med dagens debatt är att försöka lyfta fram
            de politiska alternativen i socialpolitiken. Det är ett angeläget
            tema med tanke på den trygghet och välfärd som socialpolitiken
            ger oss medborgare i Sverige.
          </note>
          <note>
            Någon gång under vår vandring här på jorden drabbas vi av olyckor,
            och då behöver vi den trygghet och solidaritet som socialpolitiken
            ger oss.
          </note>
          <note>
            Jag ser faktiskt ett hot i växande skillnader i synen på socialpolitiken
            under 1990-talet.
          </note>
          <note>
            Vi känner alla till nyliberalismens framväxt, den klara tendensen
            att låta ekonomin bli en
          </note>
          <note>
            ''överideologi'' i samhället. Jag läste nyligen att
          </note>
          <note>
            SAF-chefen sagt att man kan slänga jämlikheten på sophögen.
          </note>
          <note>
            Allt detta är ett hot mot den solidaritet som är kärnan i socialpolitiken.
          </note>
          <note>
            Människornas krav på individuell frihet stämmer inte med den
            svenska välfärdsmodellen och den väl utbyggda offentliga sektorn,
            säger nu moderaterna återigen i sina riksdagsmotioner. Man har
            en kraftig systemkritik mot den svenska välfärdsmodellen.
          </note>
          <note>
            Praktiskt kommer den förändring som moderaterna vill åstadkomma
            till uttryck i skattepolitiken. Man har för nästa år och för resten
            av 1990-talet signaler om mycket stora skattesänkningar. Det är
            knappast möjligt att man skall kunna klara så stora skattesänkningar
            och förena det med den generella välfärdspolitiken.
          </note>
          <note>
            Moderaterna sätter, som jag ser det, systemförändringarna i centrum,
            inte fördelning, trygghet och rättvisa. På sida efter sida i moderaternas
            motioner handlar det om form och inte om innehåll. Ibland blir
            det så med ytterligheterna i politiken, oavsett om det är vänster
            eller höger. Det verkar vara formfrågan som är det intressanta.
          </note>
          <note>
            Det är naturligtvis också lätt att kritisera och riva ner. Det
            är svårare att bygga och ge innehåll.
          </note>
          <note>
            Av de moderata riksdagsmotionerna kan man inte utläsa ett sammanhållet
            socialpolitiskt alternativ till regeringens politik och till den
            generella välfärdsmodellen. Moderaterna pratar väldigt mycket
            och skriver väldigt mycket om att det är fel och brister i den
            svenska välfärdsmodellen. Det är besvärliga monopol, och det är
            en förfärande politikers styrning. Men var finns det sammanhållna
            alternativet till dagens välfärdspolitik?
          </note>
          <note>
            Man kan mycket tydligt se en färdväg som moderaterna stakar ut.
            Det är den mycket starka betoningen av den individuella frihetens
            väg.
          </note>
          <note>
            Moderaterna lyfter ensidigt fram frihetsbegreppet utan större
            hänsyn till andra angelägna mål för oss individer och människor.
            Jag undrar om moderaterna tycker att livet i princip enbart går
            ut på att skaffa sig individuell valfrihet. Jag blir därför inte
            särskilt imponerad av moderaternas nygamla frihetsbegrepp.
          </note>
          <note>
            För att få litet mer djup när det gäller dessa frågor repeterade
            jag Isaiah Berlins bok Fyra essäer om frihet. Där beskriver han
            de skiftande öden som begreppet individuell frihet genomgått under
            hundra år av ideologiska strider. Här möter man kunskap och djup
            som lyser med sin frånvaro i den nyliberala föreställningsvärlden
            om individ och kollektiv.
          </note>
          <note>
            Även sådana historiska frihetsivrare som Lock,
          </note>
          <note>
            Mill och Tocqueville pläderade för att den borgerliga friheten
            inte kunde vara absolut. Det måste alltid sättas en gräns mellan
            det privata och det offentliga, mellan individ och kollektiv.
            Dagens höger sätter oftast individen mot kollektivet.
          </note>
          <note>
            Sett i detta idéhistoriska perspektiv verkar Svenska arbetsgivareföreningen
            och kanske också moderaterna vara på väg att inta en extrem individuell
            frihetslinje. En sådan ståndpunkt kan definitivt inte förenas
            med socialliberalismen. Det säger nu de unga blå moderatkadetterna
            i sina kaxiga tal och artiklar.
          </note>
          <note>
            Socialdemokraterna vill på ett annat sätt än moderaterna utveckla
            den individuella friheten. Vi kombinerar friheten med solidariteten
            och framhåller också hur viktigt det är att vi håller oss med
            rättvisa och trygghet, inte bara för några utan för alla. Denna
            moraliska dimension är drivkraften hos socialdemokratin och hävdas
            särskilt starkt i socialpolitiken.
          </note>
          <note>
            Min andra kritik gentemot moderaternas frihetsväg gäller politikens
            beslutsformer. Enligt Sveriges grundlag utövas folkstyret i stat,
            landsting och kommuner. Moderaterna säger nu att kommuner och
            landsting är monopol och att individen inte här har något att
            säga till om. Det är bl.a. därför som moderaterna vill privatisera
            i den sociala välfärden.
          </note>
          <note>
            De anser att friheten finns på marknaden och inte i de demokratiska
            beslutsformerna.
          </note>
          <note>
            I detta sammanhang gör moderaterna en logisk kullerbytta. Både
            marknaden och demokratin är ju instrument för individens fria
            val -- om dock i olika former. Att döma ut demokratin som icke
            individuellt påverkbar håller inte i sak. Därtill kommer, som
            Per Stenmarck vet, att politiker kan av- och tillsättas. Denna
            form av påverkan finns som bekant inte i det marknadsliberala
            systemet.
          </note>
          <note>
            Socialdemokratin anser därför att demokratin är en bättre form
            än marknaden när det gäller att förverkliga de grundläggande målen
            i socialpolitiken.
          </note>
          <note>
            Sammanfattningsvis ser jag två viktiga skiljelinjer mellan socialdemokraterna
            och moderaterna i socialpolitiken.
          </note>
          <note>
            För det första gäller det pengarna. Med moderaternas stora neddragningar
            kan den generella välfärdspolitiken inte upprätthållas. Det blir
            luft utan innehåll.
          </note>
          <note>
            För det andra gäller det solidariteten. Moderaterna vill flytta
            inflytandet från demokratin till marknaden. Det ger de enskilda
            mindre chanser till insyn och påverkan.
          </note>
          <note>
            Herr talman! Jag vill återkomma till den moraliska dimensionen
            i socialpolitiken. Den måste bygga på den humanistiska människosynen,
            dvs. att stå för ett människovärde som bygger på existensen av
            våra liv -- på vad vi är och inte på vad vi gör.
          </note>
          <note>
            Det föreligger nog en bred enighet om denna dimension i Sverige.
            Men det är oroande långt från ord till handling. Den praktiska
            tillämpningen av den humanistiska människosynen sitter allt trängre.
          </note>
          <note>
            Etiken blommar bokstavligen i tal och böcker, men den står blek
            och skuggad i vardagen. Det beror nog på att många inte vill omsätta
            etiken i praktisk handling, ty då upptäcker de att det kostar.
          </note>
          <note>
            Några uppvaktningar i socialutskottet från handikapporganisationer
            har visat hur svårt det är för gravt fysiskt handikappade unga
            människor att få ett fullvärdigt liv. Dessa uppvaktningar har
            också visat vilka oerhörda uppoffringar som de anhöriga måste
            göra för att klara ett anständigt liv för de unga. Förbättringar
            i dessa sammanhang ställer krav på pengar.
          </note>
          <note>
            Det växande antalet äldre i Sverige kommer sannolikt också att
            ställa krav på mer pengar och mer personal om riksdagens mål för
            välfärden skall kunna upprätthållas, dvs. att alla skall få ta
            del av denna välfärd. Det faktum att vi kommer att möta så många
            äldre får vi som har ansvar för socialpolitiken inte skjuta åt
            sidan. Vi får inte nöja oss med en del andra som kliver fram på
            plan och lägger ut dimridåer om att man med produktivitet och
            effektivitet nog skall klara detta.
          </note>
          <note>
            I Dagens Nyheter kritiserar tre inflytelserika företagsledare
            gymnasiereformen. De säger att man i Sverige nu måste börja satsa
            på den intellektuella eliten. Naturligtvis säger de detta med
            tanke på industrin, exporten och marknaden och sannolikt inte
            med tanke på de grundläggande mänskliga värdena. Jag tror att
            det är viktigt att vi på olika håll inom olika partier ser till
            att den teknologiska människosynen inte vinner insteg i
          </note>
          <note>
            Sverige. Socialpolitiken behöver därför befästa en stark ställning
            här i riksdagen och i befolkningen för att människovärdet skall
            hävdas.
          </note>
          <note>
            Herr talman! Jag vill fortsättningsvis något kommentera vårt
            arbete i socialutskottet. Vi har snart arbetat under en mandatperiod,
            och jag vill även säga något om det obefintliga borgerliga alternativet
            till socialpolitiken. Först vill jag emellertid ta upp arbetet
            i socialutskottet.
          </note>
          <note>
            Jag satt inför dagens debatt och summerade de ärenden som socialutskottet
            har arbetat med under denna mandatperiod. Det är väldigt många.
            Vi har arbetat med propositioner, motioner och initiativ.
          </note>
          <note>
            Om vi tittar i backspegeln visar det sig att vi sannolikt har
            gjort mer förändringar än man vanligtvis tror. När utskottet träffas
            för sammanträde på förmiddagen tror jag att många av oss har föreställningen
            att vi har att göra med en staisk socialpolitik. Men om vi tittar
            i backspegeln för att se vad vi har åstadkommit under denna period
            är det sannerligen ingen statistik socialpolitik vi har att göra
            med.
          </note>
          <note>
            Jag uppskattar mycket att vi i socialutskottet har kunnat komma
            överens om att vi vid sidan av arbetet med propositioner och motioner
            också skall skapa tid för hela utskottet att engagera sig och
            fördjupa sig i viktiga områden. Vi har fått tid till utfrågningar
            och studiebesök inom olika delar av socialpolitiken.
          </note>
          <note>
            Jag vill erinra om de insatser som vi har gjort för att flytta
            fram positionerna i socialpolitiken när det gäller rättsläkarstationerna,
            rättspsykiatrin, beställningen inom alkoholpolitiken, gentekniken,
            äldreomsorgen och nu senast ungdomsvården.
          </note>
          <note>
            Beträffande det sista har hela utskottet varit engagerat i en
            fördjupning och gjort en beställning till regeringen, inte bara
            när det gäller statsbidraget utan även när det gäller fler och
            differentierade platser och bättre vårdinnehåll. När vi i utskottet
            inte kunde få detta på en gång, och när de båda kommunförbunden
            dessutom har sagt att de inte vill ha kvar ansvaret för ungdomsvården,
            hamnade socialutskottet inför en helt ny situation. Det var då
            naturligt att begära utredning om ett statligt huvudmannaskap.
          </note>
          <note>
            Min förhoppning är också att den intressanta utskottsutfrågningen
            som utskottet anordnade om sjukvårdens prioriteringar och etik
            skall leda till att riksdagen på denna punkt kan flytta fram positionerna
            så att vi får en grund för korrekta prioriteringar inom svensk
            sjukvård.
          </note>
          <note>
            På andra sakområden har partierna principiellt skilda ståndpunkter.
            Det område som vi kanske har diskuterat mest och där vi har profilerat
            oss gäller hälso- och sjukvården. Jag har haft flera debatter
            med Per Stenmarck och andra moderater.
          </note>
          <note>
            Jag vill kortfattat säga att jag tror att en del av den kritiska
            och onyanserade bilden av svensk sjukvård beror på det s.k. 08-perspektivet,
            att för mycket av den föreställningsvärld som vi lever med här
            i talarstolen och i riksdagen bygger på situationen i storstäderna.
            Men så ser inte Sverige ut. Sverige är mer än storstäder, och
            Sverige har inte storstädernas köer i äldreomsorg och har inte
            gjort neddragningar i långtidsvården, som vi kan se i storstadsregionerna.
            Det är märkligt att Dagens
          </note>
          <note>
            Nyheter fick ett stort genomslag i en artikelserie, där man visade
            att skillnaderna var påtagliga mellan 15--20 kommuner. Villkoren
            var inte lika.
          </note>
          <note>
            Trots detta fortsätter man med en generell svartmålning av svensk
            sjukvård. Det skulle nog vara nyttigt för riksdagen och för sjukvården,
            om vi devalverade 08-perspektivet till förmån för en korrekt Sverigebild.
          </note>
          <note>
            Socialdemokraterna presenterar i budgetpropositionen ett ställningstagande
            för vår sjukvårdsmodell. Samtidigt anges på ett antal punkter
            hur vi bör ändra hälso- och sjukvården.
          </note>
          <note>
            Under utskottsbehandlingen har jag ofta funderat över vilka viktiga
            initiativ och styrformer som regering och riksdag egentligen har
            för att rätta till de brister som vi kan se inom hälso- och sjukvården.
            Jag har känt att regering och riksdag är för passiva när det gäller
            att rätta till grundläggande brister i hälso- och sjukvården.
            Jag vill ta upp några områden, där jag tycker att nationella ställningstaganden
            är viktiga.
          </note>
          <note>
            Det första området gäller kvalificerade utvärderingar av befintlig
            sjukvård. Här har ju
          </note>
          <note>
            SBU inlett ett arbete. I Sverige har vi aldrig tidigare haft
            professionella experter som har utvärderat sig själva och med
            tyngd påvisat vad som är rätt och fel i sjukvården. Det resultat
            som man nu samlar på sig genom SBUs arbete riskerar att stanna
            vid de här utvärderingarna. Det är synd. Jag menar att utvärderingarna
            är så värdefulla och kommer att betyda så mycket för sjukvården
            att de borde komma in i beslutsprocessen, dels den beslutsprocess
            som landsting och läkare lever med, dels den som vi lever med
            i regering och riksdag.
          </note>
          <note>
            För det andra gäller det kvalitetskontrollen inom sjukvården.
            Här pekade Landstingsförbundet för en kort tid sedan på behovet
            av nationella initiativ.
          </note>
          <note>
            I takt med decentralisering, kompletterande vårdformer och friare
            organisationer växer behovet av kvalitetskontroll fram. Det måste
            vara en uppgift för regering och riksdag att se till att vi kan
            ha en tillfredsställande kvalitetskontroll inom svensk sjukvård.
          </note>
          <note>
            För det tredje vill jag peka på prioriteringar och etik inom
            sjukvården. Den utfrågning som socialutskottet hade visar ju att
            det behövs en plattform för etiska bedömningar och prioriteringar.
            De enskilda landstingen kan inte själva hitta på en etik på varje
            område och inte heller själva hitta på en prioritering för varje
            landstingsområde. Det behövs en nationell vägledning som grund
            för både de prioriteringar som den medicinska professionen skall
            göra och det som skall göras politiskt.
          </note>
          <note>
            Jag har också något följt den diskussion som pågår i USA om medicinsk
            etik. Daniel Callahans har skrivit en ny bok och återkommit om
            etik och prioriteringar inom den amerikanska vården. Jag vill
            nämna hans slutsatser, särskilt för Per
          </note>
          <note>
            Stenmarck. Callahans drar fyra slutsatser med tanke på den amerikanska
            sjukvården.
          </note>
          <note>
            1. En starkt reglerande kontroll måste utövas av politiska instanser.
          </note>
          <note>
            2. Någon form av allmän sjukförsäkring bör finnas.
          </note>
          <note>
            3. Läkarnas, patienternas och vårdinstitutionernas valfrihet
            måste begränsas.
          </note>
          <note>
            4. Ny medicinsk teknik måste noga utvärderas, innan den får tillämpas
            inom sjukvården.
          </note>
          <note>
            Jag refererar också därför att jag tror att den sjukvårdsmodell
            som vi har i Sverige duger gott, även om den, som Ulla Tillander
            sade, har skönhetsfläckar. Den duger gott när det gäller att gå
            vidare beträffande etik och prioriteringar.
          </note>
          <note>
            Herr talman! Till sist: Jag tycker att det har varit intressant
            att sitta i socialutskottet och följa hur de tre borgerliga partierna
            vid varje sammanträde argumenterat för sina resp. partimotioner.
            Man har oftast röstat för sin linje och varit angelägen om att
            profilera sina resp. partiståndpunkter. Därför saknas det en gemensam
            borgerlig linje i de avgörande frågorna inom ekonomi och socialpolitik.
            Folkpartiet och centern anser inte att moderaternas stora skattesänkningar
            kan förenas med en ansvarsfull socialpolitik. Här finns den djupaste
            borgerliga klyftan. Utan pengar faller ju löften och fagert tal.
            Moderaterna och centern ställer sig vid sidan av äldrereformen.
            Med tanke på behovet av åtgärder är det illa att de borgerliga
            inte har kunnat samlas till en gemensam linje i äldrepolitiken.
            Moderaterna och folkpartiet har skilda uppfattningar om skatt,
            bidrag och boende.
          </note>
          <note>
            Jag kunde fortsätta. Trots att vi skall ha en diskussion om familjepolitiken
            kan jag inte underlåta att säga något om den stora oredans tid
            när det gäller den borgerliga familjepolitiken. Jag vet inte om
            det är vanligt, men i varje fall jag tycker att det är ovanligt
            och märkligt att vi i socialutskottet från de borgerligas sida
            först får en allmän ihopskrivning om ett vårdnadsbidrag. Den motionen
            saknar ju substans. Den innehåller inga bidragsbelopp, den har
            ingen tidsplan och framför allt saknas pengar. Detta betyder att
            riksdagen egentligen inte har något vårdnadsbidrag att ta ställning
            till. Man skickar fram en tavelram där innehållet saknas helt.
            Samtidigt som man skriver ihop sig på detta allmänna och icke
            förpliktigande sätt har man var sin linje. Först spelar man i
            en trio, sedan uppträder man som solist med var sin familjepolitiska
            linje -- moderaterna, centern och folkpartiet. Jag säger som Per
            Ahlmark: ''Lycka till med bedriften att få folk att tro på den
            här valsen'' --
          </note>
          <note>
            dvs. valsen att det finns ett gemensamt borgerligt alternativ
            i familjepolitiken.
          </note>
          <note>
            Låt mig också säga några ord till Daniel Tarschys.
          </note>
          <note>
            Han såg socialdemokratin som en armé i moralisk upplösning. Det
            där var väl närmast en lustighet från Daniel Tarschys sida, eller
            kanske ett önsketänkande. Men jag tycker att det är djärvt av
          </note>
          <note>
            Daniel Tarschys att försöka utmåla socialdemokratin som ett stort
            sönderfallande parti när man själv i så stor utsträckning har
            delade meningar. På ett landsmöte lyckades ni inte få ordning
            på familjepolitiken. Ni satte till en arbetsgrupp, men inte heller
            den lyckades. Om jag minns rätt höll den presskonferens tillsammans
            med Bengt Westerberg i februari. Bengt
          </note>
          <note>
            Westerberg sade att det väl ligger någonting i socialdemokraternas
            politik, man borde kanske kompromissa. Sedan hade Bengt Westerberg
            träffat någon professor från Umeå, som tyckte att man kanske skulle
            pröva dragningsrätter. Daniel
          </note>
          <note>
            Tarschys, när man inte kan ena det egna partiet i familjepolitiken
            skall man inte beskylla andra partier för att inte ha en sammanhållande
            politik.
          </note>
          <note>
            Detsamma gäller ju också folkpartiets vandringar från höger till
            vänster, som har varit kännetecknande för liberalerna och folkpartiet
            under hela efterkrigstiden. Än åker man åt höger, än åker man
            åt vänster. Det är inte förutan att man beskyller folkpartisterna
            för att vara kluvna och fara litet hit och dit.
          </note>
          <note>
            När det gäller för det tredje gentekniken vill jag påstå att
            spänningen inom folkpartiet är större än vad den är mellan andra
            politiska partier här i riksdagen. Nog skall man se om det egna
            huset,
          </note>
          <note>
            Daniel Tarschys, innan man går ut och i stora ord påstår att
            socialdemokratin är en armé i moraliskt sönderfall.
          </note>
          <note>
            Jag vill ta upp en sista fråga som gäller moderaterna och folkpartiet.
            Ni gick ut i en artikel i Dagens
          </note>
          <note>
            Nyheter, där ni skrev ihop er och förespeglade ett politiskt
            alternativ. Vi var många som undrade över om ni också skulle visa
            det seriöst och i praktisk handling här i riksdagen. Skulle ni
            t.ex. i anslutning till budgetpropositionen formulera en gemensam
            socialpolitik i utskottet, inte bara skriva artiklar i
          </note>
          <note>
            Dagens Nyheter, utan i sak presentera ett alternativ för väljarna
            före valet? Ni har inte presenterat något sådant. Jag tror, Daniel
            Tarschys, att ni här i riksdagen och bland dem som är insiktsfulla
            i politiken har en mycket låg trovärdighet när det gäller att
            kunna presentera ett gemensamt alternativ. Detta gäller så länge
            som man håller sig till att skriva artiklar i Dagens Nyheter i
            stället för att ge substans åt sin mening här i riksdagen.
          </note>
          <note>
            Centern verkar ha ställts åt sidan i samarbetet mellan moderaterna
            och folkpartiet. Nu såg jag att ni kanske skulle träffas i helgen
            igen. Jag vet inte om centern kommer att få vara med i utformandet
            av socialpolitiken framöver.
          </note>
          <note>
            Allra sist ber jag att få yrka bifall till utskottets hemställan
            och bifall till reservationerna 28 och 29
          </note>
          <note>
            samt avslag på reservationerna 1--27 och 30--49.
          </note>
          <note type="speaker">
            Anf. 19 DANIEL TARSCHYS (fp):
          </note>
          <note>
            Herr talman! Jag gav ett femtontal exempel på övergivna ståndpunkter
            och ett halvdussin exempel på svikna vallöften. Till inget av
            dem hade Bo
          </note>
          <note>
            Holmberg någon kommentar.
          </note>
          <note>
            Jag vill gärna vitsorda att samarbetet i socialutskottet har
            varit bra, konstruktivt och fruktbärande. Vi har tillsammans kunnat
            uträtta mycket, som jag tror är till värde för socialpolitiken
            i Sverige. På den punkten vill jag ge Bo Holmberg helt rätt. Men
            jag blir litet rädd när han närmast föraktfullt talar om strävanden
            efter effektivitet i socialpolitiken och om att öka produktiviteten.
            Om vi inte kan använda resurserna bra i sjukvård, i socialtjänst
            och på andra områden, kan vi inte göra allt det goda vi önskar.
            Jag tror att det finns ett stort utrymme för att förbättra våra
            metoder, för att vända på slantarna så att vi kan hjälpa fler
            människor bättre. Det menar jag är en oerhört viktig uppgift för
            oss som politiker att arbeta med.
          </note>
          <note>
            Det här föraktet för effektivitet för inte framåt. Det är inte
            heller etiskt. Det etiska är faktiskt att använda resurserna så
            bra som det går.
          </note>
          <note>
            Sedan kommer Bo Holmberg in på frågan om splittring. Detta kan
            vi så klart diskutera i evinnerlighet. Bevisligen har det ändå
            inom socialdemokratin uppstått en mycket stark oenighet på ett
            betydande antal punkter som gäller socialpolitiken. Det behöver
            inte vara något negativt. Det är bra att det pågår en debatt.
            Men det är omöjligt att påstå att det finns en socialdemokratisk
            politik som står sig från det ena året till det andra, som står
            sig från ena sidan av
          </note>
          <note>
            Vasagatan till den andra. Socialdemokratin i sig företer redan
            exempel på oerhört många ståndpunkter. Skall man sedan bedöma
            socialdemokratin tillsammans med de två partier i riksdagen som
            utgör stödpartier i olika sammanhang, uppstår naturligtvis en
            ännu större mångfald. De borgerliga partierna har självfallet
            olika uppfattningar i en hel rad frågor. Det är ingen som har
            stuckit under stol med det. Men på en rad olika områden har vi
            också visat att vi har gemensamma ståndpunkter, som vi är beredda
            att driva och genomföra för att utveckla socialpolitiken.
          </note>
          <note>
            För folkpartiet är kampen för det glömda Sverige, kampen för
            att befästa välfärdssamhället genom en stark ekonomisk politik
            och kampen för att se till att inte socialförsäkringarna tar alla
            pengar och därmed dränerar resurserna för de sociala tjänsterna
            oerhört viktiga frågor. Dem kommer vi att arbeta för under 90-talet.
          </note>
          <note>
            (forts. 7 §)
          </note>
          <note>
            Ajournering
          </note>
          <note>
            Kammaren beslöt kl. 14.25 på förslag av talmannen att ajournera
            förhandlingarna till kl. 14.30.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.30.
          </note>
          <note>
            6 § Muntliga frågor till statsråd
          </note>
          <note>
            Statsminister Ingvar Carlsson, statsrådet Lena
          </note>
          <note>
            Hjelm-Wallén, miljöminister Birgitta Dahl, industriminister Rune
            Molin och statsrådet Erik
          </note>
          <note>
            Åsbrink hade infunnit sig i kammaren för att svara på muntliga
            frågor.
          </note>
          <note>
            Matmomsen
          </note>
          <note type="speaker">
            Anf. 20 AGNE HANSSON (c):
          </note>
          <note>
            Herr talman! Jag vill ställa en fråga till statsministern. Under
            gårdagen möttes vi av två motstridiga besked i massmedia när det
            gäller frågan om sänkt mat på momsen -- ett besked är att momsen
            skall sänkas och ett annat besked är att den inte skall sänkas.
            Vilket är alltså regeringens officiella besked i frågan om sänkt
            moms på maten?
          </note>
          <note>
            Anf. 21 Statsminister INGVAR CARLSSON
          </note>
          <note>
            (s):
          </note>
          <note>
            Herr talman! Som svar på Agne Hanssons fråga kan jag meddela,
            och det sade jag för övrigt redan i går, att regeringen inte har
            fattat något beslut. Vi har redovisat de möjligheter som finns
            att återgå till den momsnivå som vi hade före den tillfälliga
            momshöjningen. Eventuellt gäller det också att överväga någon
            form av differentiering. Eftersom det här är en viktig fråga förbehåller
            sig regeringen rätten att tänka igenom denna noga innan momsen
            på maten -- inte maten på momsen -- sänks.
          </note>
          <note>
            Valperiodens längd
          </note>
          <note type="speaker">
            Anf. 22 LENNART NILSSON (s):
          </note>
          <note>
            Herr talman! I samband med det s.k. krispaketet redovisade regeringen
            att man förberedde diskussioner kring valfrågorna. Det handlar
            då om t.ex. valperiodens längd. Men det här har tydligen lagts
            på is. Hur ser alltså statsministern på dessa saker? Hur skall
            dessa frågor hanteras framöver?
          </note>
          <note>
            Anf. 23 Statsminister INGVAR CARLSSON
          </note>
          <note>
            (s):
          </note>
          <note>
            Herr talman! Jag kan säja följande som svar på
          </note>
          <note>
            Lennart Nilssons fråga. Sedan regeringen klargjort sin syn på
            dessa saker inför riksdagen har s.k.
          </note>
          <note>
            sonderande samtal ägt rum mellan partierna. Syftet med dessa
            sonderande samtal har varit att utröna om det kunde finnas förutsättningar
            för att tillsätta en beredning i författningsfrågan som kunde
            ta upp de större frågorna till avgörande.
          </note>
          <note>
            Jag bedömer att det för närvarande inte är meningsfullt att tillsätta
            en sådan beredning, även om jag själv fortfarande anser att författningsfrågorna
            har mycket stor betydelse. Jag föreställer mig att vi kanske får
            anledning att återkomma till dessa saker längre fram.
          </note>
          <note>
            Gud i politiken
          </note>
          <note type="speaker">
            Anf. 24 FILIP FRIDOLFSSON (m):
          </note>
          <note>
            Herr talman! Jag har en fråga till statsministern.
          </note>
          <note>
            Gertrud Sigurdsen har lånat mig ett exemplar av partitidskriften
            Tiden -- en tidskrift som är grundad av Hjalmar Branting.
          </note>
          <note>
            I senaste numret av denna tidskrift finns det en mycket intressant
            ledarartikel som har rubriken
          </note>
          <note>
            ''Gud i politiken''. Skribenten är synnerligen orolig med anledning
            av den situation som regeringen och det socialdemokratiska partiet
            nu befinner sig i. Jag kan så att säga läsa mig till att vederbörande
            tror att regeringens enda chans att få sitta kvar efter valet
            i september är att regeringen profilerar sig i värderingsfrågorna.
            Framför allt gäller det på kristendomens område.
          </note>
          <note>
            Min fråga till statsministern är: Tänker ni villfara tidskriften
            Tidens önskemål och placera Gud i politiken?
          </note>
          <note>
            Anf. 25 Statsminister INGVAR CARLSSON
          </note>
          <note>
            (s):
          </note>
          <note>
            Herr talman! I och för sig är jag glad över att Filip
          </note>
          <note>
            Fridolfsson läser tidskriften Tiden. Det finns alltså ett visst
            hopp. Tyvärr måste jag göra Filip
          </note>
          <note>
            Fridolfsson uppmärksam på att Gertrud Sigurdsen numera inte sitter
            med i regeringen. I stället får
          </note>
          <note>
            Filip Fridolfsson vända sig något åt vänster i bänken här i kammaren.
            Där sitter ju Gertrud Sigurdsen.
          </note>
          <note>
            Då kan nog Filip Fridolfsson få svar på sin intressanta fråga.
          </note>
          <note>
            När det gäller regeringens inställning till Gud är det vår uppfattning
            att det är vars och ens ensak.
          </note>
          <note>
            Matmomsen
          </note>
          <note type="speaker">
            Anf. 26 ANNIKA ÅHNBERG (v):
          </note>
          <note>
            Herr talman! Jag skulle vilja återvända till frågan om matmomsen.
            Statsministern sade att det är en viktig fråga som regeringen
            noga behöver tänka över. Tyvärr måste jag då påstå att regeringen
            tänker mycket långsamt.
          </note>
          <note>
            Vi i vänsterpartiet kom redan för 20 år sedan fram till hur vi
            vill ha det. Vi vill nämligen att momsen på maten skall tas bort.
          </note>
          <note>
            Jag undrar således när regeringen kan förväntas ha tänkt klart
            i denna viktiga fråga.
          </note>
          <note type="speaker">
            Anf. 27 Statsrådet ERIK ÅSBRINK (s):
          </note>
          <note>
            Herr talman! Det är bra att den här frågan kommer upp. En av
            de aspekter som vi skall tillmäta en viss betydelse i det här
            sammanhanget är den som gäller hur man gör inom EG. Det är bra
            att Annika
          </note>
          <note>
            Åhnberg vill påskynda vår harmonisering med EG
          </note>
          <note>
            även på det här området. Men vi är ännu inte riktigt klara över
            hur man till slut kommer att besluta inom EG. Vi vill därför avvakta
            utvecklingen ytterligare en tid.
          </note>
          <note type="speaker">
            Anf. 28 ANNIKA ÅHNBERG (v):
          </note>
          <note>
            Herr talman! Om regeringen och socialdemokraterna hade vänt sig
            till vänsterpartiet hade det inte varit nödvändigt att vänta i
            20 år på en harmonisering med EG för att kunna åstadkomma just
            denna förändring. I övrigt har vi ingenting emot en EG-anpassning
            som innebär att villkoren i Sverige förbättras. Det är motsatsen
            som vi är negativa till.
          </note>
          <note>
            Visst analysmaterial om EG
          </note>
          <note type="speaker">
            Anf. 29 GUDRUN SCHYMAN (v):
          </note>
          <note>
            Herr talman! Jag skulle vilja fortsätta på temat
          </note>
          <note>
            EG. Det pågår ju diskussioner i utrikesnämnden utifrån ett analysmaterial
            -- en analys av hur man ser på EGs utveckling mot en militärallians.
            Vidare gäller det vilka konsekvenser det skulle få för ett eventuellt
            svenskt medlemskap. I EG-debatten hör man ofta att regeringen
            tycker att det är bra att det förs en offentlig diskussion, att
            det skall vara öppenhet, att så många som möjligt skall kunna
            delta i debatten osv.
          </note>
          <note>
            Men nu är det så, att det är två partier --
          </note>
          <note>
            vänsterpartiet och miljöpartiet -- som inte har fått del av det
            här analysmaterialet över huvud taget.
          </note>
          <note>
            Naturligtvis kan vi då inte delta i diskussionen på samma villkor
            som övriga. Vi är heller inte representerade i utrikesnämnden,
            vilket för mig är obegripligt.
          </note>
          <note>
            Jag undrar om statsministern är villig att se till att vi också
            kan få del av det aktuella analysmaterialet.
          </note>
          <note>
            Anf. 30 Statsminister INGVAR CARLSSON
          </note>
          <note>
            (s):
          </note>
          <note>
            Herr talman! Enligt riksdagens beslut skall regeringen under
            detta år kunna inlämna en ansökan om medlemskap i EG efter hörande
            av utrikesnämnden, och det är precis vad regeringen gör. Vi hör
            utrikesnämnden, och i den viktiga frågan om de utrikespolitiska
            aspekterna har vi samtal med de borgerliga partiledarna. Det är
            dessutom -- det råkar vara så -- dessa partier som har uttalat
            sig för medlemskap. Det är väl då rimligt att vi med just de partier
            som är överens om ett medlemskap samråder extra noga.
          </note>
          <note>
            Vi kommer, liksom vi tidigare har gjort, att se till att också
            övriga partier, dvs. vänsterpartiet och miljöpartiet, får del
            av det material som är viktigt när det gäller att ta ställning
            i den här frågan.
          </note>
          <note>
            Gruppbostäder för utvecklingsstörda
          </note>
          <note>
            Anf. 31 MARIANNE ANDERSSON i
          </note>
          <note>
            Vårgårda (c):
          </note>
          <note>
            Herr talman! Jag har också en fråga till statsministern. Det
            gäller gruppbostäder för utvecklingsstörda.
          </note>
          <note>
            En enskild vårdnadsanordnare, en enskild vårdinrättning, i Älvsborgs
            län har nämligen fått avslag på en ansökan om tillstånd för gruppboende
            för fem boende. I offentlig regi går det bra att ha fem boende.
            Men i privat regi får det bara vara fyra boende. Mot den bakgrunden
            skulle jag vilja fråga hur statsministern bedömer detta. Vad är
            det som förorsakar den här skillnaden mellan privata och offentliga
            anordnare av familjeboende?
          </note>
          <note>
            Anf. 32 Statsminister INGVAR CARLSSON
          </note>
          <note>
            (s):
          </note>
          <note>
            Herr talman! Varken socialministern eller vice socialministern
            är närvarande i kammaren i dag.
          </note>
          <note>
            Jag tycker att den här frågan är en typisk fråga att ställa till
            dem.
          </note>
          <note>
            Sedan vill jag säga att jag är något förvånad över att övriga
            statsråd som sitter här och längtar efter att få svara på frågor
            inte får den möjligheten. Jag föreslår därför att frågor ställs
            också till andra närvarande statsråd. Det blir då ett större utbyte
            från båda hållen.
          </note>
          <note>
            Engångsflaskor
          </note>
          <note type="speaker">
            Anf. 33 GUDRUN NORBERG (fp):
          </note>
          <note>
            Herr talman! Jag har en fråga till industriministern.
          </note>
          <note>
            Det gäller dryckesförpackningen PET-flaskan, som nu skall förbjudas
            som engångsflaska. I stället skall den enbart ingå i ett återfyllnadssystem.
            Det innebär att återvinning inte kommer att tillåtas.
          </note>
          <note>
            Jag undrar hur industriministern ser på de små bryggeriernas
            möjligheter. Nu kommer dessa att råka i händerna på giganterna,
            som är de enda som har resurser att ombesörja diskningsanordningar.
          </note>
          <note>
            På vilket sätt tänker industriministern alltså se till att man
            håller fast vid den fria konkurrensen?
          </note>
          <note>
            Anf. 34 Miljöminister BIRGITTA DAHL
          </note>
          <note>
            (s):
          </note>
          <note>
            Herr talman! Vi är överens om att jag, eftersom det är jag som
            har förelagt riksdagen förslaget i fråga, efter noggrant samråd
            med industriministern, skall svara på den fråga som här har ställts.
            Jag svarar direkt att vi vid samtal med
          </note>
          <note>
            Bryggeriföreningen har kommit fram till en lösning som innebär
            att bryggerierna kollektivt tar ett ansvar för ett system som
            skall ge de små bryggerierna möjlighet att delta.
          </note>
          <note>
            Den fråga som Gudrun Norberg tar upp har alltså fått en tillfredsställande
            lösning.
          </note>
          <note>
            Den ekonomiska politiken och tillväxten
          </note>
          <note type="speaker">
            Anf. 35 KARIN FALKMER (m):
          </note>
          <note>
            Herr talman! Vi får se om jag lyckas locka upp industriministern
            i talarstolen.
          </note>
          <note>
            Vid ett besök i Fagersta nyligen uttalade industriministern att
            det behövs en ekonomisk politik som leder till full sysselsättning
            och att det är oerhört viktigt med tillväxt.
          </note>
          <note>
            Med anledning av detta uttalande och mot bakgrund av den ekonomiska
            politik som regeringen har fört samt den låga sysselsättning och
            den stigande arbetslöshet som denna politik har förorsakat vill
            jag ställa två frågor till industriministern:
          </note>
          <note>
            Innebär det uttalande som industriministern gjorde i Fagersta
            att industriministern tar avstånd från tredje vägens politik?
            Och hur gagnas tilltron till
          </note>
          <note>
            Sverige som investeringsland och därmed tillväxten genom det
            fondsocialiseringsförslag som nu föreligger? AP-fonderna skall
            ju få köpa upp delar av det svenska näringslivet.
          </note>
          <note type="speaker">
            Anf. 36 Industriminister RUNE MOLIN (s):
          </note>
          <note>
            Herr talman! Frågornas omfattning tyder på att det finns ett
            stort förtroende för mig och en tilltro till min förmåga att på
            en kort stund svara på så komplicerade frågor som de som här har
            ställts.
          </note>
          <note>
            När det gäller den ekonomiska politiken kan jag bara säga att
            denna är inriktad på att få ned kostnaderna i Sverige och på att
            skapa en ökad konkurrens som leder till en större tillväxt. Det
            är den politik som regeringen står bakom, och den politiken medverkar
            också till en ökad sysselsättning.
          </note>
          <note>
            När det gäller förslagen om placeringsregler för
          </note>
          <note>
            AP-fonderna vill jag säga att dessa regler i allt väsentligt
            syftar till en förbättrad avkastning beträffande det kapital som
            AP-fonderna har till förfogande. Tillväxten kan också bli bättre
            genom att vi får ett större riskkapital på den svenska riskkapitalmarknaden.
            Det här kan även på andra sätt medverka till att vi kan klara
            de ekonomiska problem som finns inom socialförsäkringssystemet.
          </note>
          <note type="speaker">
            Anf. 37 KARIN FALKMER (m):
          </note>
          <note>
            Herr talman! Finns det något annat land i världen som i dag,
            för att förbättra tillväxten, väljer ett system som liknar detta
            och som innebär att man låter näringslivet övergå i statens ägo?
          </note>
          <note type="speaker">
            Anf. 38 Industriminister RUNE MOLIN (s):
          </note>
          <note>
            Herr talman! Syftet med förslaget om placeringsregler för AP-fonderna
            är att åstadkomma en avkastning i det systemet som är likvärdig
            med den som uppnås i privata pensionsoch försäkringssystem. Varför
            skall man ha regleringar när det gäller dessa pensionssystem men
            inte när det gäller andra? Vi avreglerar ju hela kreditmarknaden.
            Då är det väl rimligt att man också i fråga om AP-fonderna på
            bästa sätt kan förvalta de pengar som pensionstagarna, dvs.
          </note>
          <note>
            löntagarna, har samlat ihop.
          </note>
          <note>
            Anf. 39 Statsminister INGVAR CARLSSON
          </note>
          <note>
            (s):
          </note>
          <note>
            Herr talman! Jag vill gärna inför kammaren redovisa det faktum
            att det finns ett stort antal företagsledare som önskar få detta
            kapital till sina företag. Det kommer nämligen att innebära att
            de kan möta sitt kapitalbehov under 90-talet, när
          </note>
          <note>
            Sverige, förhoppningsvis, blir medlem i EG.
          </note>
          <note>
            Sedan kan jag inte förstå denna regleringslusta från moderata
            företrädare. Här talas ju om frihet.
          </note>
          <note>
            Varför skall inte AP-fonderna ha frihet? Varför skall vi reglera
            allting i samhället? Vi borde släppa loss, så vi får litet frihet
            och möjlighet att investera.
          </note>
          <note>
            EG-anslutning och neutralitetspolitiken
          </note>
          <note type="speaker">
            Anf. 40 PER GAHRTON (mp):
          </note>
          <note>
            Herr talman! Det är riktigt att riksdagen dessa värre har fattat
            beslut om att Sverige skall söka medlemskap i EG. Men i riksdagsbeslutet
            fanns det faktiskt ett litet förbehåll om bibehållen neutralitetspolitik.
            Därför blir man -- jag riktar mig nu till statsministern -- något
            förbluffad när man läser Dagens Nyheter från i dag, där kabinettssekreterare
            Pierre Schori säger att vi skall sluta att tala om svensk neutralitetspolitik,
            att vi över huvud taget inte skall ställa några villkor för medlemskap
            i EG och att vi dessutom inte kan utesluta svenskt deltagande
            i en militärunion.
          </note>
          <note>
            Är detta regeringspolitik och i så fall hur hänger detta ihop
            med riksdagens beslut?
          </note>
          <note>
            Anf. 41 Statsminister INGVAR CARLSSON
          </note>
          <note>
            (s):
          </note>
          <note>
            Herr talman! Jag sade just i ett annat svar att vi inom de fyra
            partier som är intresserade av medlemskap håller på att analysera
            de säkerhetspolitiska aspekterna. Därvid kommer vi självfallet
            att följa riksdagens beslut.
          </note>
          <note>
            Däremot är det ett helt nytt Europa som vi nu möter, och den
            uppgift som neutralitetspolitiken har att fylla blir då en helt
            annan än den, under efterkrigstiden. Jag rekommenderar därför
            en mera utförlig och noggrann läsning av intervjun med Piere Schori
            än den som jag har en känsla av att Per Gahrton ägnade sig åt
            i morse.
          </note>
          <note>
            AP-fondernas köp av aktier
          </note>
          <note type="speaker">
            Anf. 42 DANIEL TARSCHYS (fp):
          </note>
          <note>
            Herr talman! Jag har en fråga till Erik Åsbrink.
          </note>
          <note>
            AP-fonderna har hittills ägt bostadsobligationer och statsskuldspapper
            som ger låg avkastning. Om nu denna stora portfölj skall säljas,
            antar jag att utgifterna för de boende och skattebetalarna blir
            större.
          </note>
          <note>
            Hur kommer dessa aktieköp att inverka på de boendes och på skattebetalarnas
            kostnader?
          </note>
          <note type="speaker">
            Anf. 43 Statsrådet ERIK ÅSBRINK (s):
          </note>
          <note>
            Herr talman! Jag tror att Daniel Tarschys oroar sig i onödan.
            Efter att ha studerat frågan räknar vi med en flerårig, gradvis
            anpassning där effekterna blir att avkastningen på ATP-pensionskapitalet
            ökar med 4--8 miljarder kronor om året.
          </note>
          <note>
            Alternativet till att höja avkastningen är att ta ut
          </note>
          <note>
            1 000--2 000 kr. av landets alla löntagare i en onödig extra
            avgift eller att försämra ATP-
          </note>
          <note>
            pensionerna med upp till 7 000 kr. Då föredrar jag att förbättra
            avkastningen.
          </note>
          <note type="speaker">
            Anf. 44 DANIEL TARSCHYS (fp):
          </note>
          <note>
            Herr talman! Avkastningen är ju inte någonting som faller ned
            som manna från skyn, utan den måste betalas av någon. Därför påpekade
            jag att det nuvarande systemet har inneburit låga boendekostnader
            och låga kostnader för staten när det gäller statsskulden. Om
            Erik Åsbrink vill öka avkastningen på AP-fonderna, blir resultatet
            nödvändigtvis högre boendekostnader och högre utgifter för staten
            när det gäller statsskulden.
          </note>
          <note type="speaker">
            Anf. 45 Statsrådet ERIK ÅSBRINK (s):
          </note>
          <note>
            Herr talman! Daniel Tarschys skulle inte komma på tanken att
            man genom riksdagsbeslut skall reglera hur Skandia, Trygg-Hansa
            och andra försäkringsbolag skall placera sina pengar, utan det
            överlåter vi utan inblandning åt bolagen själva att avgöra på
            bästa möjliga sätt, vilket är till gagn ytterst för de pensionärer
            som är beroende av denna avkastning för sin trygghet under ålderdomen.
            Vi vill tillämpa samma system för AP-
          </note>
          <note>
            fonderna för att trygga ATP-pensionerna.
          </note>
          <note>
            Erkännande av Cambodja
          </note>
          <note type="speaker">
            Anf. 46 HANS GÖRAN FRANCK (s):
          </note>
          <note>
            Herr talman! Jag vill fråga statsrådet Lena Hjelm-
          </note>
          <note>
            Wallén om när hon anser tiden vara mogen för att erkänna Cambodja
            och om vilken beredskap det finns för ett bistånd till Cambodja.
            I avvaktan på ett sådant beslut:
          </note>
          <note>
            Vad är det för ytterligare åtgärder som vidtas för att man skall
            kunna vara till hjälp i den mycket trängda situation som råder
            i Cambodja?
          </note>
          <note>
            Anf. 47 Statsrådet LENA HJELM-WALLÉN
          </note>
          <note>
            (s):
          </note>
          <note>
            Herr talman! När det gäller frågan om erkännande måste man alltid
            vara klar över att den sittande regeringen behärskar och har kontroll
            över hela området. Vi har en mycket legalistisk syn på detta.
          </note>
          <note>
            Det är inte fråga om huruvida man gillar eller ogillar en regim,
            utan man bedömer frågan rent formellt. Därför vill vi just nu
            inte gå in för något erkännande. I dagsläget är det mest angelägna
            att ge stöd till den Cambodjanska befolkningen som befinner sig
            i ett mycket besvärligt läge. Sverige är en av de största biståndsgivarna
            och det kommer vi att fortsätta att vara.
          </note>
          <note>
            Marknadsföringslagens tillämpning
          </note>
          <note type="speaker">
            Anf. 48 NIC GRÖNVALL (m):
          </note>
          <note>
            Herr talman! I syfte att inte slita ut statsministerns krafter
            riktar jag min fråga till regeringen, så får den som är mest törstig
            på mikrofonen svara.
          </note>
          <note>
            Min fråga handlar om den svenska marknadsföringslagstiftningens
            tillämplighet. I
          </note>
          <note>
            denna lagstiftning finns nämligen en regel om att marknadsföring
            och reklam inte får vara otillbörlig konsumenten. Det hävdas ett
            krav på ett visst sanningsinnehåll i propaganda och reklam.
          </note>
          <note>
            I går kunde vi höra Kjell-Olof Feldt berätta om statsministerns
            hållning till den ekonomiska politiken under 1988 års valrörelse,
            en hållning som ju uppenbarligen inte bara strider mot regeringens
            övriga uppfattning utan även mot god ekonomisk insikt.
          </note>
          <note>
            Är regeringen beredd att låta marknadsföringslagstiftningens
            regler gälla även för politisk propaganda?
          </note>
          <note>
            Anf. 49 Statsminister INGVAR CARLSSON
          </note>
          <note>
            (s):
          </note>
          <note>
            Herr talman! Nej, vi tänker använda andra medel för att bekämpa
            moderata samlingspartiet.
          </note>
          <note>
            (Applåder)
          </note>
          <note>
            Återförande av Vattenfalls vinster
          </note>
          <note type="speaker">
            Anf. 50 PER-OLA ERIKSSON (c):
          </note>
          <note>
            Herr talman! Jag vill rikta min fråga till industriministern.
          </note>
          <note>
            Sedan många år tillbaka finns det ett starkt folkligt krav på
            att vinsterna från Vattenkraft skall återgå till dem som producerar
            vattenkraft.
          </note>
          <note>
            När kommer det ett förslag från regeringen som går dessa önskemål
            ute i länen tillmötes?
          </note>
          <note type="speaker">
            Anf. 51 Industriminister RUNE MOLIN (s):
          </note>
          <note>
            Herr talman! Det finns en utredning som har behandlat den här
            frågan och den är för närvarande ute på remiss. Jag kan inte på
            rak arm säga när remisstiden går ut. Därefter skall regeringen
            behandla ärendet. Det är finansdepartementet och
          </note>
          <note>
            Allan Larsson som har att handlägga denna fråga.
          </note>
          <note>
            Information om EG
          </note>
          <note type="speaker">
            Anf. 52 PÄR GRANSTEDT (c):
          </note>
          <note>
            Herr talman! Jag har en fråga till statsministern.
          </note>
          <note>
            När riksdagen i december beslutade att ge regeringen fullmakt
            att under vissa förutsättningar ansöka om medlemskap i EG framhöll
            riksdagen också behovet av informationssatsningar för att svenska
            folket skall få möjlighet att grundligt sätta sig in i ämnet.
            Detta är naturligtvis särskilt viktigt, eftersom alla partier
            har ställt sig bakom en folkomröstning i frågan.
          </note>
          <note>
            Vilka planer har regeringen för att underlätta kraftfulla informationsinsatser,
            t.ex. genom folkrörelser och studieförbund, så att alla svenskar
            ges möjlighet att verkligen sätta sig in i för- och nackdelarna
            med ett svenskt EG-medlemskap?
          </note>
          <note>
            Anf. 53 Statsminister INGVAR CARLSSON
          </note>
          <note>
            (s):
          </note>
          <note>
            Herr talman! Jag delar Pär Granstedts uppfattning om att det
            är viktigt med bred information. En sådan information kan lämnas
            på många olika sätt.
          </note>
          <note>
            Vi inom de politiska partierna har ett ansvar.
          </note>
          <note>
            Massmedia kan spela en mycket viktig och konstruktiv roll.
          </note>
          <note>
            Precis som Pär Granstedt tycks göra utgår jag ifrån att bildningsförbunden
            är beredda att göra en betydande insats. Där finns sedan länge
            en god kunskap om hur man organiserar kampanjer av den här typen
            och hur man lägger upp verksamheten med information och studiecirklar.
            Jag tror att studieförbunden kommer att utgöra viktiga instrument
            i detta sammanhang.
          </note>
          <note>
            Valsystemet
          </note>
          <note type="speaker">
            Anf. 54 ELISABETH FLEETWOOD (m):
          </note>
          <note>
            Herr talman! Också min fråga riktar sig till statsministern.
          </note>
          <note>
            Anser statsministern att den primära frågan vid en eventuell
            författningsberedning är att stärka det största partiets ställning?
          </note>
          <note>
            Anf. 55 Statsminister INGVAR CARLSSON
          </note>
          <note>
            (s):
          </note>
          <note>
            Herr talman! Jag blir alltid lika förvånad över att när man diskuterar
            författningsfrågan och regeringsmaktens möjligheter att fungera,
            görs detta omedelbart om till en debatt om att man vill stärka
            det egna partiets ställning, dvs.
          </note>
          <note>
            socialdemokratins ställning.
          </note>
          <note>
            Jag blev speciellt förvånad i dag över att man i moderata samlingspartiet,
            som ligger ganska långt framme, är så missmodig inför sin egen
            framtid att man inte tror sig kunna bli det största partiet.
          </note>
          <note>
            För mig är det helt främmande att över huvud taget tänka i dessa
            banor när det gäller en så viktig fråga.
          </note>
          <note>
            Jag har som statsminister erfarit hur svårt det kan vara att
            skapa erforderliga majoriteter i för landet oerhört viktiga frågor.
            Då vore det rimligt att som en ändring, bland flera, i författningen
            diskutera om man skall behålla det nuvarande absoluta proportionella
            valsystemet eller om man skall införa något annat system.
          </note>
          <note>
            Så länge man för debatten på det sätt som Elisabeth
          </note>
          <note>
            Fleetwood gör här i dag är det klart att en diskussion är omöjlig.
            Det var därför som de sonderande samtalen inte ledde till någonting.
            Jag konstaterar att det är de som för ned debatten på lägsta möjliga
            nivå som omöjliggör en vettig författningsdebatt här i landet.
          </note>
          <note type="speaker">
            Anf. 56 ELISABETH FLEETWOOD (m):
          </note>
          <note>
            Herr talman! Om moderata samlingspartiet blir det största partiet
            -- eller rättare sagt när -- vill vi bli det av egen kraft och
            inte genom en författningsändring.
          </note>
          <note>
            Mottagande av kurdiska barn
          </note>
          <note type="speaker">
            Anf. 57 BERITH ERIKSSON (v):
          </note>
          <note>
            Herr talman! Jag vill fråga om vilka förberedelser som görs för
            att ta emot sjuka kurdiska barn tillsammans med sina föräldrar
            från gränstrakterna i Irak, barn som är så sjuka att de inte kan
            få tillräcklig hjälp i ett tält.
          </note>
          <note>
            Anf. 58 Statsrådet LENA HJELM-WALLÉN
          </note>
          <note>
            (s):
          </note>
          <note>
            Herr talman! Det viktigaste just nu är naturligtvis att man kan
            transportera så mycket hjälp som möjligt till de områden kring
            den turkisk-irakiska gränsen och i Iran, där flyktingarna finns.
          </note>
          <note>
            Flyktingarna behöver hjälp på platsen. Vi gör stora insatser.
            Sverige har tagit mycket större ansvar än vad som normalt brukar
            komma på vår andel när det gäller internationella insatser, och
            det skall vi fortsätta med.
          </note>
          <note>
            Det har kommit upp en fråga om vi eventuellt kan ta hit barn
            som behöver specialistvård. Det kan emellertid aldrig bli fråga
            om någon stor omfattning. Det kan röra sig om enskilda barn tillsammans
            med deras familjer i mycket speciella fall. Den lösningen utgör
            en mycket liten del i det stora sammanhanget. Det viktiga är att
            hjälpa de många barn som alltfort kommer att finnas kvar i dessa
            områden.
          </note>
          <note>
            Öresundsbron
          </note>
          <note type="speaker">
            Anf. 59 GÖSTA LYNGÅ (mp):
          </note>
          <note>
            Herr talman! Jag skall tillfredsställa miljöministerns längtan
            att svara på frågor.
          </note>
          <note>
            Min fråga handlar om Öresundsbron, om vilken denna proposition
            har lagts fram. En miljökonsekvensanalys ligger bakom denna.
          </note>
          <note>
            Denna analys visar ganska låg trafikintensitet, vilket hänger
            samman med ganska höga broavgifter som gör att det inte blir så
            mycket trafik. Om det i framtiden visar sig mer ekonomiskt lämpligt
            att sänka avgiften för att få mer trafik, gör man naturligtvis
            detta.
          </note>
          <note>
            Finns det någon sorts reservanalys beträffande konsekvenserna
            när det gäller ett mer realistiskt fall än det som har behandlats?
          </note>
          <note>
            Anf. 60 Miljöminister BIRGITTA DAHL
          </note>
          <note>
            (s):
          </note>
          <note>
            Herr talman! Gösta Lyngå tog upp en mycket viktig fråga. Vi har
            från regeringens sida mycket tydligt markerat att frågan om
          </note>
          <note>
            Öresundsförbindelsen skall bli föremål för prövning enligt svensk
            miljölagstiftning.
          </note>
          <note>
            Regeringen kommer att förbehålla sig rätten till prövning enligt
            naturresurslagen. Detta kan inte ske förrän det har bildats en
            juridiskt ansvarig huvudman som också kan redovisa ett klart definierat
            projekt för dem som har att pröva denna ansökan. Det återstår
            alltså att göra denna prövning som kommer att ske i vederbörlig
            ordning.
          </note>
          <note>
            Miljön i Östersjöområdet
          </note>
          <note type="speaker">
            Anf. 61 YVONNE SANDBERG-FRIES (s):
          </note>
          <note>
            Herr talman! Jag vill fråga Birgitta Dahl om uppföljningen av
            den konferens som hölls i
          </note>
          <note>
            Ronneby om miljön och Östersjön.
          </note>
          <note>
            Hur fortskrider detta arbete?
          </note>
          <note>
            Anf. 62 Miljöminister BIRGITTA DAHL
          </note>
          <note>
            (s):
          </note>
          <note>
            Herr talman! Denna uppföljning fortskrider med stor intensitet.
            Jag skall under nästa vecka besöka
          </note>
          <note>
            Polen för att tillsammans med min polske kollega ha en förnyad
            kontakt varvid vi följer varvid hur det har gått.
          </note>
          <note>
            Den s.k. task force-aktionsgruppen fortsätter sitt arbete och
            kommer att ha ett sammanträde här i
          </note>
          <note>
            Stockholm under den första veckan i maj. Samtliga länder har
            nu inkommit med sina nationalrapporter. Det pågår ett arbete med
            att sammanställa ett gemensamt aktionsprogram för länderna och
            de deltagande finansieringsinstituten,
          </note>
          <note>
            Världsbanken och Nordiska investeringsbanken.
          </note>
          <note>
            Enligt de planer som nu löper som vi har tänkt oss skall detta
            arbete vara klart någon gång i början av nästa år, då det skall
            hållas ett ministermöte för att lägga fast aktionsprogrammet i
            enlighet med vad som bestämdes i Ronneby.
          </note>
          <note>
            Det är klart att den oroliga situationen i
          </note>
          <note>
            Sovjetunionen och Baltikum utgör ett hot mot denna process. Därför
            är det extra viktigt att
          </note>
          <note>
            Sverige är aktivt för att stödja en stabil demokratisering och
            ekonomisk utveckling i dessa länder.
          </note>
          <note>
            Löftespolitik
          </note>
          <note type="speaker">
            Anf. 63 BIRGIT FRIGGEBO (fp):
          </note>
          <note>
            Herr talman! Jag skulle vilja ställa en fråga till statsministern
            med anledning av Kjell-Olof Feldts bok, i vilken denne bekräftar
            den lättsinniga löftespolitik som regeringspartiet bedrev i 1988
            års valrörelse. Han kallar valrörelsen bedräglig och frågar sig
            också varför socialdemokraterna angrep det enda parti som förde
            en ärlig och politisk ansvarsfull valrörelse, nämligen folkpartiet.
            Varför var det socialdemokraternas huvudmål?
          </note>
          <note>
            Mot den bakgrunden skulle jag vilja fråga statsministern om socialdemokraterna
            tänker sluta med att bedriva en valrörelse och politisk debatt
            på det här bedrägliga sättet. Jag gör det därför att jag tycker
            att det är en gemensam uppgift för oss politiker att försöka höja
            vårt anseende.
          </note>
          <note>
            Anf. 64 Statsminister INGVAR CARLSSON
          </note>
          <note>
            (s):
          </note>
          <note>
            Herr talman! Birgit Friggebo ger en variant på frågan: Har du
            slutat att slå din fru? Jag tänker inte lockas in i den typen
            av frågeställningar.
          </note>
          <note>
            Jag kommer så småningom att ge min version av politiken under
            1980-talet. Man kan även i de bästa äktenskap ha något olika versioner
            av ett händelseförlopp. Det är möjligt att jag på några punkter
            har en annan version än Kjell-Olof Feldt.
          </note>
          <note>
            Jag förbehåller mig rätten att ge den lika samlat och genomtänkt
            som Kjell-Olof Feldt förhoppningsvis har gjort.
          </note>
          <note type="speaker">
            Anf. 65 BIRGIT FRIGGEBO (fp):
          </note>
          <note>
            Herr talman! Statsministern behöver inte bekräfta att han har
            ''slutat att slå sin fru'', men det kan bekräftas att vallöften
            om förlängd semester och föräldraförsäkring m.m. har upphävts
            --
          </note>
          <note>
            verkligheten bekräftar det.
          </note>
          <note>
            Min fråga var framåtsyftande. Tänker socialdemokraterna i den
            kommande valrörelsen försöka bidra till att höja anseendet för
            oss politiker genom att inte bedriva den typen av valrörelse med
            löftespolitik och ofinansierade reformer mot bättre vetande?
          </note>
          <note>
            Anf. 66 Statsminister INGVAR CARLSSON
          </note>
          <note>
            (s):
          </note>
          <note>
            Herr talman! Folkpartiet utlovade ett vårdnadsbidrag i den valrörelsen.
            Folkpartiet satt i en regering som under sex år hade möjlighet
            att genomföra ett tidigare löfte om vårdnadsbidrag.
          </note>
          <note>
            Jag tror inte att folkpartiet är riktigt så änglalikt som Birgit
            Friggebo vill göra det till.
          </note>
          <note>
            Jag kan dessutom konstatera att under 1980-talet har socialdemokraterna
            genomfört flertalet av de löften som utställts, en del med råge.
          </note>
          <note>
            Jag ser en annan aspekt på Birgit Friggebos fråga.
          </note>
          <note>
            Här finns tre borgerliga partier som i valrörelserna utställer
            olika löften och säger: Sedan sätter vi oss en vecka efter valet
            och kompromissar ihop oss. Jag tycker inte Birgit Friggebo har
            anledning att vara så oerhört moraliskt stolt å de borgerliga
            partiernas vägnar och så nedsättande mot socialdemokratin.
          </note>
          <note>
            Skatt på aktivt kol, m.m.
          </note>
          <note type="speaker">
            Anf. 67 KARIN ISRAELSSON (c):
          </note>
          <note>
            Herr talman! Det finns ett starkt intresse från regeringens sida
            att få in skattemedel. 10 % av alkoholkonsumtionen kommer från
            icke beskattad konsumtion, såsom tax-free-försäljning och hembränning.
          </note>
          <note>
            Det vore intressant att få reda på om regeringen vill höja sin
            inkomst genom att licensbelägga aktivt kol och därmed minska hembränningen.
            Jag skulle vilja höra om biträdande finansministern har tänkt
            i dessa banor.
          </note>
          <note type="speaker">
            Anf. 68 Statsrådet ERIK ÅSBRINK (s):
          </note>
          <note>
            Herr talman! Det var en så komplicerad fråga att jag behöver
            extra tid för att svara på den.
          </note>
          <note>
            Jag vet inte om vi skall licensbelägga aktivt kol.
          </note>
          <note>
            Hembränning är förvisso ett problem.
          </note>
          <note>
            När det gäller alkoholpolitiken skall vi då och då tillgripa
            de instrument som finns, och där ingår skatterna som ett instrument.
          </note>
          <note>
            Sanktionerna mot Sydafrika
          </note>
          <note type="speaker">
            Anf. 69 CHARLOTTE BRANTING (fp):
          </note>
          <note>
            Herr talman! Förra veckan var jag tillsammans med två andra representanter
            från Sveriges riksdag på en AWEPA-konferens i Namibia. Den bärande
            vädjan därifrån var att vi skulle behålla sanktionerna mot Sydafrika.
          </note>
          <note>
            I ljuset av vad som händer i EG skulle jag vilja fråga: Hur ser
            regeringen på den frågan i dag?
          </note>
          <note>
            Anf. 70 Statsrådet LENA HJELM-WALLÉN
          </note>
          <note>
            (s):
          </note>
          <note>
            Herr talman! Även när det sker förändringar som dem inom EG håller
            vi oss till det nordiska program som vi är överens om med de andra
            länderna. Det innebär att sanktionerna skall vara kvar tills det
            har skett avgörande förändringar i vad gäller apartheid i Sydafrika.
            Dessa förändringar har ännu inte skett.
          </note>
          <note>
            Ajournering
          </note>
          <note>
            Kammaren beslöt kl. 15.05 på förslag av talmannen att ajournera
            förhandlingarna till kl. 15.15.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 15.15.
          </note>
          <note>
            7 § Socialpolitik -- inriktning och anslag (forts.
          </note>
          <note>
            SoU12)
          </note>
          <note>
            Avd. 1 Socialpolitikens inriktning (forts. från 5 §)
          </note>
          <note type="speaker">
            Anf. 71 ULLA TILLANDER (c):
          </note>
          <note>
            Herr talman! Först några ord om oenigheten i socialpolitiken.
            Vi är i utskottet eniga om ett vårdnadsbidrag om 18 000 kr. per
            barn och år. Vi tre oppositionspartier är eniga om en satsning
            på alternativ i barnomsorgen. På de punkterna är vi helt eniga.
            Men angrepp är bästa försvar. Det kommer man att tänka på när
            man lyssnar på Bo
          </note>
          <note>
            Holmberg. Sanningen är ju den att socialdemokraterna helt saknar
            ett förslag om familjepolitik, t.o.m. inom det egna partiet. Det
            som har genomförts är bemängt med orättvisor.
          </note>
          <note>
            Jag vill uppmana Bo Holmberg att läsa reservationerna som är
            fogade till det betänkande vi nu diskuterar och som handlar om
            familjepolitiken och valfriheten i vård och omsorg.
          </note>
          <note>
            De ståndpunkter vi beskriver där är en upprepning av tidigare
            uppfattningar som vi faktiskt har haft gemensamt under 80-talet
            -- moderater, folkpartister och vi i centerpartiet.
          </note>
          <note>
            När Bo Holmberg inledde kunde jag inte undgå att tänka på den
            situation som råder i min hemstad.
          </note>
          <note>
            Det finns kommuner där socialdemokraterna har haft majoritet,
            t.o.m. egen majoritet, i årtionden, kanske 50--60 år. Men segregationen
            är där större än någon annanstans. Skillnaden mellan människor
            och bostadsområden är större än på annat håll. I
          </note>
          <note>
            Malmö t.ex. är hälsan i vissa bostadsområden mycket sämre än
            i andra, skilsmässofrekvensen är högre, brottsligheten är högre,
            utbildningen är lägre, medellivslängden är kortare, alkoholproblemen
            är större, socialbidragsberoendet är större osv. Det är en diger
            lista, och den listan skulle kunna göras ännu längre. Så är det
            i Malmö, och det har blivit så med den socialdemokratiska politiken.
          </note>
          <note>
            Jag kan villigt erkänna det som är bra i sjukvård och omsorg.
            Det har jag också gjort. Men jag förstår inte att socialdemokraterna
            kan underlåta att se det som inte är bra i den politik som de
            har fört. Vi som oppositionsparti skulle kanske förväntas teckna
            allt i nattsvart. Men det gör vi inte.
          </note>
          <note>
            Socialdemokraterna som varande regeringsparti, och Bo Holmberg
            som representant för partiet, borde kunna se felen och bristerna
            och erkänna dem. Det nitiska indirekta försvar som vi har hört
            för allt som har gjorts drabbar egentligen trovärdigheten.
          </note>
          <note type="speaker">
            Anf. 72 PER STENMARCK (m):
          </note>
          <note>
            Herr talman! Återkommer än en gång till vad
          </note>
          <note>
            Daniel Tarschys sade i inledningen om att socialdemokraterna
            har tänkt om i många frågor.
          </note>
          <note>
            Ändå tyckte jag mig märka att det var den gamle
          </note>
          <note>
            Bo Holmberg som stod i talarstolen för en liten stund sedan.
            Inga privata lösningar. Inga försäkringslösningar. Låt det offentliga
            sköta allt, trots att alla, inkl. Bo Holmberg, vet att det faktiskt
            inte alltid är så särskilt bra.
          </note>
          <note>
            Det är vidare ett ständigt klagande på oss moderater. Låt mig
            en gång för alla tala om att vi moderater inte förespråkar någon
            amerikansk sjukvårdsmodell. Bo Holmberg har i åtskilliga debatter
            under de senaste åren påstått detta. Låt oss härmed reda ut en
            gång för alla att detta inte är en särskilt bra sjukvårdsmodell
            och inte en modell som vi på något sätt skulle förespråka.
          </note>
          <note>
            Det är mycket beklagligt om Bo Holmberg anser att vi moderater
            bara klagar på allting. Jag stod tvärtom här i talarstolen för
            en stund sedan och försökte peka ut ett antal lösningar på flera
            områden inom socialpolitiken. Det gällde barnomsorgen och familjepolitiken,
            som Ingrid
          </note>
          <note>
            Hemmingsson kommer att utveckla mer om en liten stund, vårdgaranti
            och en hel del andra områden. Man kan ställa sig frågan: Vad tycker
            egentligen socialdemokraterna själva bör förbättras? Det måste
            trots allt vara uppenbart även för er att det inte går att klara
            av allting inom det nuvarande systemets ram.
          </note>
          <note>
            Bo Holmberg säger att vi skall ha en socialpolitik som gäller
            alla och inte enbart några få. Med moderata neddragningar har
            vi ingen generell socialpolitik, säger han. Men det är just generell
            den skall bli, något som socialpolitiken inte i alla avseenden
            är i dag. Sanningen är den att den svenska välfärdspolitiken inte
            alls är så tillgänglig som man önskar att den skulle vara. Den
            är långtifrån tillgänglig för alla som har behov av den.
          </note>
          <note>
            Den är tillgänglig för oss alla när det gäller att betala för
            den. Alla är med och betalar för barnomsorgen, men det är långtifrån
            alla som vill eller får ta del av den. Alla är med och betalar
            sjukvården, men vi vet, och det vet Bo Holmberg också, att det
            är långtifrån alla som har tillgång till den när de verkligen
            behöver den.
          </note>
          <note>
            Bo Holmberg talade mycket länge och väl. Han angrep bl.a. oss
            moderater när det gäller handikappolitiken och sade att det skulle
            vara mycket sämre om vi moderater fick bestämma. Låt mig då fråga:
            Är det därför som ni socialdemokrater inte vill vara med och stödja
          </note>
          <note>
            Mättingeprojektet med 3,7 milj. kr.?
          </note>
          <note>
            I sitt långa tal svarade Bo Holmberg inte heller på den fråga
            jag tidigare ställde: Är ni mot bakgrund av er ändrade inställning
            till vårdgarantin beredda att också skriva in valfriheten i hälso-
            och sjukvårdslagen?
          </note>
          <note type="speaker">
            Anf. 73 GUDRUN SCHYMAN (v):
          </note>
          <note>
            Herr talman! Jag är i långa stycken överens med
          </note>
          <note>
            Bo Holmberg, framför allt vad gäller den samhällsutveckling vi
            har i dag och som han rubricerade som att ekonomin är överideologi.
            Det instämmer i. Jag är lika bekymrad som Bo
          </note>
          <note>
            Holmberg över att den teknokratiska människosynen håller på att
            ta överhanden. Jag skulle också gärna se att den humanistiska
            människosynen präglade vårt samhälle samt att etik och moral omsattes
            i praktisk handling och inte bara fanns i böcker och vackra tal.
          </note>
          <note>
            Det som förbryllar mig är varför socialdemokraterna ideligen
            vänder sig till och samarbetar med de borgerliga partier som står
            just för den människosyn och samhällsutveckling som
          </note>
          <note>
            Bo Holmberg här i sitt anförande fasar över skall bli verklighet.
            Jag skulle önska, Bo Holmberg, att socialdemokraterna i stället
            agerade inte bara i tal utan också i praktisk handling utifrån
            att de grundläggande mänskliga intressena jämlikhet, solidaritet
            och rättvisa också skulle prägla den praktiska politiken. Tyvärr
            lyser det ofta med sin frånvaro. Men eftersom vi lever i förändringens
            tidevarv, och vi skall alla vara öppna för förändringar, hoppas
            jag att detta framöver kommer att genomsyra den socialdemokratiska
            praktiken och inte bara talen inom politiken.
          </note>
          <note>
            Jag delar de synpunkter som framförts i kommenterarna om socialutskottets
            arbete, där vi ju ofta är överens. Vi har ett arbetssätt som befrämjar
            den politiska utvecklingen, och vi har gjort bra förändringar
            i vårt arbetssätt. Jag tror säkert att detta går att utveckla
            ännu mer så att vi kommer bort från pappersvändandet och mer konkret
            angriper sådana saker vi är överens om inte fungerar bra.
          </note>
          <note>
            Problemet med arbetet i socialutskottet är enligt min mening
            att det många gånger är mycket lätt att komma överens i utskottet,
            men sedan följer representanterna i skatteutskottet och finansutskottet
            inte upp vad ledamöterna i socialutskottet säger. Det blir då
            0 kr. och väldigt ofta noll förändringar. Detta kan man också
            se i den tabell som finns i betänkandet och där man kan utläsa
            vilka partier som vill satsa på vad och hur mycket. För t.ex.
            moderaterna lyser det en stor nolla, och det säger väl någonting
            om intresset. De andra partierna är inte heller så generösa.
          </note>
          <note>
            Vänsterpartiet och miljöpartiet är de partier som avsatt mest
            pengar.
          </note>
          <note>
            Problemet är att det tydligen är lätt att komma överens i utskottet
            utan att anse sig förpliktigad att se till att man har förankrat
            dessa diskussioner och beslut hos sina partikollegor som sitter
            i andra utskott. Jag anser att detta är ett mycket stort problem.
          </note>
          <note type="speaker">
            Anf. 74 ANITA STENBERG (mp):
          </note>
          <note>
            Herr talman! Jag talade i mitt anförande om de nergångna människorna.
            Jag yrkar nu också bifall till reservation 47 som handlar om de
            hemlösas situation. Det gjorde jag inte i mitt förra anförande.
          </note>
          <note>
            Jag vill ställa en fråga till Daniel Tarschys. Vilka är de två
            partier som Daniel Tarschys sade var stödpartier till socialdemokraterna?
            Menar Daniel
          </note>
          <note>
            Tarschys folkpartiet, som stöder socialdemokraterna i skatte-
            och energifrågor eller menar han moderaterna, som bevislingen
            stödde socialdemokraterna flest gånger under förra riksmötet?
            Jag vill ha ett svar på den frågan.
          </note>
          <note>
            Till Bo Holmberg vill jag säga att jag vill tala vackert om samarbetet
            i socialutskottet.
          </note>
          <note>
            Antagligen kan inte något politiskt parti överleva som säger:
            Vi vill inte satsa något på pensionärerna, de handikappade eller
            barnen. Det är kanske därför vi är så pass eniga i socialutskottet
            om att vi vill dessa grupper så väl. För mig verkar det mest som
            om vi valde olika vägar till samma mål. Men det kan väl inte möjligen
            vara så, att man talar på ett sätt i socialutskottet men har en
            annan syn i finansutskottet?
          </note>
          <note>
            När det i år väcktes en sexpartimotion om tobak, var det bara
            miljöpartiet som stödde den när den behandlades i skatteutskottet.
            En sexpartimotion sköts alltså snabbt i sank i ett annat utskott.
            Anser vice ordföranden i socialutskottet att partierna ligger
            relativt nära varandra eller är det bara en synvilla som jag inte
            kan genomskåda?
          </note>
          <note type="speaker">
            Anf. 75 BO HOLMBERG (s):
          </note>
          <note>
            Herr talman! Jag vill först vända mig till Ulla
          </note>
          <note>
            Tillander. Jag lyssnade med stort intresse till Ulla
          </note>
          <note>
            Tillanders inledningsanförande, och jag sympatiserar mycket med
            det. Det innehöll en nyanserad diskussion om generell välfärd
            och socialpolitik.
          </note>
          <note>
            Ulla Tillander anser att socialdemokratin saknar självkritik.
            Jag kan inte hålla med om den bedömningen. Ulla Tillander tog
            upp exemplet
          </note>
          <note>
            Malmö och Malmöhus län. Malmöhus läns landsting har börjat genomföra
            mycket bra och fördjupade studier om de skillnader i hälsa som
            finns hos befolkningen. Dessa studier visar, Ulla
          </note>
          <note>
            Tillander, att t.ex. en kommun som Vellinge, som något liknar
            Stockholmsregionens Djurgården, har en mycket låg sjukvårdskonsumtion
            i förhållande till de områden som domineras av industriarbetare
            och andra.
          </note>
          <note>
            Jag drar den slutsatsen att sådana skillnader beror på ställning
            i samhället, arbete och annat som hänger samman med den grupp
            man tillhör. Man har gjort ett fint arbete i Malmö och lärt oss
            att hålla fast vid behoven som utgångspunkt för prioriteringar.
            Alla har inte lika behov, utan vi skiljer oss åt. Det gäller att
            komma åt de faktorerna.
          </note>
          <note>
            Syftet med denna debatt är att påvisa de alternativ som finns
            inom socialpolitiken, Per Stenmarck. De olika partierna måste
            självfallet redovisa hur man ser på det motståndarna står eller
            inte står för. Mitt budskap har varit att de borgerliga inte har
            en gemensamt utarbetad socialpolitik, och jag anser att det budskapet
            håller i sak.
          </note>
          <note>
            Per Stenmarck undrar om inte socialdemokraterna ser några brister
            i välfärden. Jovisst ser vi det, Per
          </note>
          <note>
            Stenmarck.
          </note>
          <note>
            På s. 17 i betänkandet talas om 8--10 områden inom hälso- och
            sjukvården som regeringen har pekat ut där det behöver göras förändringar.
            Jag har själv,
          </note>
          <note>
            Per Stenmarck, lyft fram tre områden där jag menar att vi på
            den nationella sidan borde ta initiativ till förändringar. Så
            jag menar att i den socialdemokratiska socialpolitiken ingår både
            att slå vakt om den grundläggande välfärdsmodellen och att se
            brister och vara beredd att rätta till dem.
          </note>
          <note>
            Allra sist vill jag säga till Daniel Tarschys att det var en
            missuppfattning när han tror att jag inte anser att man behöver
            effektivisera inom socialpolitiken.
          </note>
          <note>
            Däremot var mitt budskap att vi måste också ha klart för oss
            att får vi en mycket stor tillväxt av äldre äldre, är det inte
            säkert att man kan ''effektivisera bort'' detta. Det var tanken.
          </note>
          <note type="speaker">
            Anf. 76 DANIEL TARSCHYS (fp):
          </note>
          <note>
            Herr talman! Det är självfallet att när vi får allt fler äldre
            måste vi också bygga ut äldreomsorgen och sjukvården för att ta
            hand om de nya behoven. Det är för oss en central uppgift under
            1990-talet, en uppgift för vilken vi vill se till att det finns
            tillräckliga resurser.
          </note>
          <note>
            Bo Holmberg talade om de handikappade barnen.
          </note>
          <note>
            Jag delar starkt hans uppfattning att det är ett oerhört väsentligt
            område för oss att arbeta med.
          </note>
          <note>
            Då blir jag litet bedrövad när jag märker att de förslag som
            vi väcker år efter år aldrig får stöd från socialdemokraterna.
          </note>
          <note>
            Vi har försökt det ena året efter det andra att höja vårdbidragen
            till föräldrar med handikappade barn. Vi får nej från socialdemokraterna.
          </note>
          <note>
            Vi försöker att få fram ett träningscenter för barn med ovanliga
            handikapp. Vi får nej från socialdemokraterna.
          </note>
          <note>
            Alla partier i utskottet utom socialdemokraterna vill ha stöd
            till Mättingeprojektet, som just syftar till att ge svårt handikappade
            barn, utvecklingsstörda barn, en vettig sommar och deras föräldrar
            någon avlösning från sina tunga vårdnadsplikter. Också här får
            vi nej från socialdemokraterna. Jag tycker att det är sorgligt
            att socialdemokraterna inte vill prioritera de handikappade barnen
            högre än vad de gör.
          </note>
          <note>
            Sedan beskrev Bo Holmberg den borgerliga familjepolitiken som
            en ram utan tavla, om jag hörde rätt. Ja, jag tänker tillbaka
            på en del tavlor som socialdemokraterna har gjort och presenterat
            under åren, och då undrar jag om det inte är ännu olyckligare
            att hålla fram tavlor för väljarna som sedan efteråt visar sig
            vara förfalskningar.
          </note>
          <note>
            Inför förra valet visade socialdemokraterna fram tavlan av den
            fullt utbyggda barnomsorgen. De lovade att full behovstäckning
            skulle ha skett till
          </note>
          <note>
            1991, och det gick inte att genomföra. Man visade fram tavlan
            av den utbyggda föräldraförsäkringen, och det gick inte heller.
          </note>
          <note>
            Vad gör man nu i det här valet? Jo, man visar en pojke som går
            runt i Berlin och säger att han är
          </note>
          <note>
            ''vaterfrei'', utan att med ett ord nämna att han är mycket mindre
            vaterfrei än vad som utlovades i förra valet. Skrupelfrei är vad
            jag kallar sådant för.
          </note>
          <note>
            Man visar fram en flicka på semester i Frankrike som skryter
            med att hon har fem veckors semester.
          </note>
          <note>
            Otroligt! säger en fransman. Det kan jag förstå att han tycker,
            med tanke på att socialdemokraterna i förra valet lovade sex veckors
            semester.
          </note>
          <note>
            Man skryter med sina brutna vallöften. Jag tycker att det är
            väldigt betänkligt när man för den typen av löftespolitik och
            inte kan uppfylla sina löften.
          </note>
          <note>
            Jag menar att vi måste vara ödmjuka. Vi har oerhört stora uppgifter
            framför oss inom socialpolitiken. Vi har enorma behov att täcka
            för barn, för gamla, för sjuka, för handikappade, och då måste
            vi se till att ta fram de resurser som behövs, att träffa de val
            som gör att vi leder resurserna till de allra största behoven.
          </note>
          <note>
            För folkpartiet innebär det att vi är beredda att ta pengar från
            friska vuxna arbetande människor och ge till människor som har
            stora otäckta behov. Det är det som vi menar med att vi arbetar
            för det glömda Sverige.
          </note>
          <note type="speaker">
            Anf. 77 PER STENMARCK (m):
          </note>
          <note>
            Herr talman! Som jag ser det präglas den socialdemokratiska välfärdspolitiken
            i dag av två saker. Den ena är bristen på valfrihet och den andra
            de allt längre köerna. De båda sakerna hänger intimt samman. Det
            är monopolen och bristen på alternativ som leder till ineffektivitet
            och också till allt längre köer.
          </note>
          <note>
            Köerna till barnomsorgen beror på att en form hela tiden gynnas.
            Det är ju detta som vi lägger fram förslag om att ändra på och
            därmed förhoppningsvis också åstadkomma förbättringar, på detta
            område såväl som på väldigt många andra områden.
          </note>
          <note>
            Så klagar då Bo Holmberg på att vi moderater ofta talar om skatter
            även i de här sociala sammanhangen. Men det är faktsikt på det
            viset att för att vi skall kunna klara de här sakerna, som kostar
            väldigt mycket pengar, gäller det att vi i
          </note>
          <note>
            Sverige har en ekonomisk tillväxt. Det har vi inte med den politik
            som förs i dag. Tillväxten är praktiskt taget negativ för tillfället.
          </note>
          <note>
            Socialdemokraterna hävdar ofta som försvar för den orimliga högskattepolitiken
            att den är en garanti för en god välfärd. Om det vore med sanningen
            överensstämmande, skulle Sverige inte ha de problem som vårt land
            de facto har i dag.
          </note>
          <note>
            Så några ord om vårdgarantin, som Bo Holmberg knappt ens har
            berört. Låt mig bara säga: Tänk, så många människor som skulle
            ha sluppit ifrån att lida alldeles i onödan, om vårdgarantin bara
            i den begränsade form som nu har föreslagits i en överenskommelse
            mellan socialdepartementet och
          </note>
          <note>
            Landstingsförbundet hade införts när vi först föreslog den 1987!
            Om vi hade börjat den gången, dvs. för fyra år sedan, hade vårdgarantin
            kunnat vara helt utbyggd i dag, till utomordentligt stor glädje
            för väldigt många människor. Å andra sidan:
          </note>
          <note>
            Om inte vi moderater hade börjat driva frågan då, hade vårdgarantin
            troligen inte införts ens i denna begränsade form nu.
          </note>
          <note type="speaker">
            Anf. 78 ANITA STENBERG (mp):
          </note>
          <note>
            Herr talman! Jag fick inte svar på min fråga till
          </note>
          <note>
            Daniel Tarschys, för jag tror inte att tiden räckte till. Jag
            ville veta vilka Daniel Tarschys menade när han talade om socialdemokraternas
            två stödpartier.
          </note>
          <note>
            Jag fick inte heller något besked från Bo Holmberg, om han anser
            att partierna ligger relativt nära varandra i socialutskottet
            eller om det bara är en synvilla.
          </note>
          <note type="speaker">
            Anf. 79 ULLA TILLANDER (c):
          </note>
          <note>
            Herr talman! Bara några ord om den beskrivning som Bo Holmberg
            gjorde av situationen i
          </note>
          <note>
            Malmöhus län och i Malmö och Vellinge.
          </note>
          <note>
            Den socialdemokratiska politiken i Malmö har faktiskt lett till
            en mycket stor segregation, som tar sig sådana uttryck som jag
            beskrev. Det var avsaknaden av lyhördhet för människors behov
            som gav det resultatet. Under många år -- under 60-
          </note>
          <note>
            och 70-talen och in på 80-talet -- byggde man faktiskt bara kollektivt
            i Malmö. 6 % småhus per år tilläts. Alla alternativ över huvud
            taget bannlystes.
          </note>
          <note>
            Det var bara njet varje gång.
          </note>
          <note>
            Då flyttade många bort från Malmö. De sökte sig till områden
            där man på den tiden kunde komma över en bra bostad till ett någorlunda
            rimligt pris.
          </note>
          <note>
            På så sätt uppkom den negativa segregation som jag beskrev, helt
            i onödan men beroende på en ytterst medveten socialdemokratisk
            politik.
          </note>
          <note>
            Det är också därför som Malmös befolkningsprofil är negativ,
            dvs. med många äldre. Nu har man tänkt om, och det är bra, men
            det är så dags.
          </note>
          <note>
            Bo Holmberg inledde sitt anförande med att säga att vi behöver
            tryggheten och solidariteten någon gång i livet, och det håller
            jag med om. Man behöver det, i många olika former kanske. Men
            man måste också komma ihåg att stat och kommun kanske inte alltid
            är de rätta instanserna vid sådana tillfällen. Det kan finnas
            andra som är bättre på att ordna det här, och sådana resurser
            måste vi vara beredda att ta till vara.
          </note>
          <note>
            Överläggningen om avd. 1 var härmed avslutad.
          </note>
          <note>
            Avd. 2 Familjepolitiken
          </note>
          <note type="speaker">
            Anf. 80 INGRID HEMMINGSSON (m):
          </note>
          <note>
            Herr talman! Inför valet 1988 var familjepolitiken ett av de
            områden som ordentligt var i hetluften.
          </note>
          <note>
            De socialdemokratiska löftena var omfattande både när det gällde
            utbyggd föräldraförsäkring och barnomsorgsplatser till alla. Samtidigt
            raljerades det med det borgerliga förslaget till vårdnadsbidrag.
          </note>
          <note>
            Vad är det som har hänt sedan dess? Jo, vi har ju hört många
            talare som har varit uppe här och påpekat att av de socialdemokratiska
            vallöftena blev det ingenting. När det gäller de borgerliga förslagen
            om vårdnadsbidrag och synen på familjepolitiken kan man konstatera
            att allt fler människor i vårt land närmar sig de borgerliga ståndpunkterna
            inom familjepolitiken, på samma sätt som har skett när det gäller
            andra samhällssektorer. Detta får man belyst när man läser tidningar,
            när man läser debattinsändare och när man talar med människor.
          </note>
          <note>
            Familjernas önskemål sammanfaller i allt högre grad med den inriktning
            som finns i den borgerliga trepartimotionen i dagens betänkande.
            Den har majoriteten avslagit. Ökad valfrihet är vår främsta målsättning.
            Det innebär mer tid för barnen och rättvisa över hela landet.
          </note>
          <note>
            Det är föräldrarna själva som skall välja den vård och fostran
            som passar dem och barnen bäst.
          </note>
          <note>
            Socialdemokraterna har här i dag i talarstolen efterlyst ett
            mer humanistiskt synsätt hos andra partier. Man har satt det i
            motsatsförhållande till ett teknokratiskt synsätt. Jag undrar
            om man kan tänka sig ett synsätt som är mer humanistiskt än att
            föräldrarna själva skall bestämma vem som skall ta hand om barnen,
            vårda och fostra dem. Jag kan inte finna den minsta lilla teknokratiska
            tanke i detta.
          </note>
          <note>
            Den socialdemokratiska politiken utgår i praktiken ifrån att
            andra alternativ än kommunal barnomsorg är utesluten.
          </note>
          <note>
            Visserligen har vi i dag av flera talare fått höra om den socialdemokratiska
            omvändelsen i frågan om barnomsorgen, men det mesta återstår faktiskt.
          </note>
          <note>
            Framstegen som har skett under mycket lång tid är för små. Det
            är statsbidragen som styr vilken barnomsorg som finns att tillgå.
            Ytterst är det politikerna som styr föräldrarnas val. Detta gör
            att det enbart är de dyraste lösningarna som erbjuds, samtidigt
            som föräldrarna tvingas att anlita sådana barnomsorgsformer som
            de inte valt, och andra får står i kö för platser som inte räcker
            till. Det är få som har möjlighet att själva betala sin barnomsorg,
            samtidigt som de genom skatten bidrar till den offentliga omsorgen.
          </note>
          <note>
            Vi har i den här motionen påtalat det orättvisa statsbidragssystemet
            som favoriserar kommunala daghem med åtta timmars öppethållande
            och som styr utbyggnaden på det sättet. Vi vill ha ett rättvist
            statsbidrag som ger flexibla lösningar. Där har det som vanligt
            varit kalla handen från socialdemokraterna. Vi har alla stått
            i den här talarstolen och krävt just detta. Häromdagen fick vi
            återigen ett bevis på att opinionen har närmat sig våra förslag.
            Litet yrvaket kan man konstatera en i ögonfallande rubrik i Dagens
            Nyheter:: Nytt dagis sparar miljarder.
          </note>
          <note>
            Av det här urklippet verkar det som om det här är ett alldeles
            nytt förslag. Man skall ha försöksdagis, och vad är det för speciellt
            med dem? Jo, man skall ha flexibla öppettider. Man tillåter faktiskt
            daghem som har öppet mindre än åtta timmar. Sedan talar man även
            om att servicenivån är olika. Föräldrarna skall kunna välja om
            de vill engagera sig eller köpa tjänsterna, och personalen skall
            få större frihet att själv utforma omsorgen. För att detta skall
            bli verklighet krävs det faktiskt en förändring av statsbidragen.
            Det här kallas försöksdaghem, men för oss som står bakom den borgerliga
            motionen är inriktningen tämligen självklar, eftersom vi under
            mycket lång tid har krävt de här förändringarna.
          </note>
          <note>
            Andra förslag som vi gemensamt har drivit för att skapa större
            rättvisa inom det nuvarande systemet är att dagbarnvårdare skall
            få betalt även för de egna barnen. Vi har påpekat detta i en motivreservation.
            Nu har regeringsrätten i en dom sagt att kommunerna får avlöna
            dagmammor även för egna barn. Trots detta vidhåller socialdemokraterna
            sin ståndpunkt att inte ge statsbidrag till detta. Men nu kommer
            protesterna även från de egna leden. Det finns t.o.m.
          </note>
          <note>
            socialdemokratiska kommunalråd som offentligt går ut i pressen
            och kräver att statsbidrag skall vara en självklarhet nu när regeringsrätten
            sagt sitt. Det tycker inte socialdemokraterna i riksdagen.
          </note>
          <note>
            En verklig förändring kan åstadkommas om en väsentlig del av
            det allmännas stöd följer barnet fram till skolstarten, i stället
            för att vara ett stöd som främst går till kommunal barnomsorg.
            Detta är en av de principer som vi slår fast i trepartimotionen.
            Med tanke på de orättvisor som utmärker dagens familjepolitik
            måste en reformering av stödet till barnomsorgen prioriteras högt.
          </note>
          <note>
            En god grund för en ny syn på barnomsorgen är vårt förslag till
            vårdnadsbidrag kombinerat med avdrag för styrkta barnomsorgskostnader.
            Huvuddelen av förslaget finansieras genom att en minskning av
            det nuvarande statsbidraget till barnomsorgen sker.
          </note>
          <note>
            Den delen går i stället till föräldrarna.
          </note>
          <note>
            Även om vårdnadsbidraget inledningsvis leder till ökade kostnader
            undviker man de skyhöga kostnader som den ensidiga daghemsutbyggnaden
            innebär. Den innebär också höga driftskostnader framåt i tiden.
            Bara en daghemsplats utan en enda timmes tillsyn kostar i dag
            40 000 kr.
          </note>
          <note>
            Vi moderater tar i den första reservationen i betänkandet upp
            de långsiktiga idéerna angående barnomsorgen. Vi vill helt och
            hållet föra över beslutanderätten om hur barnomsorgen skall vara
            utformad i framtiden till familjerna. Här utgår vi från samma
            principer som ligger till grund för trepartimotionen om vårdnadsbidrag.
            Vi har gått ett steg längre i våra tankegångar. Det innebär att
            det allmännas stöd till barnomsorgen följer barnet.
          </note>
          <note>
            Vi menar att detta skall kunna genomföras successivt, så att
            de barn som föds efter hand kommer in i det nya systemet.
          </note>
          <note>
            Kommunerna skall även i fortsättningen ha ansvaret för den skolförberedande
            verksamheten, som består av deltidsförskola och även av inbyggd
            förskoleverksamhet. Kommunen skall också svara för att handikappade
            barn och barn med särskilda behov får erforderlig hjälp och stöd.
          </note>
          <note>
            En annan princip som är viktig är att familjerna skall kunna
            leva på sin lön när skatten är betald och inte bli beroende av
            bidrag. Det är ju också i allra högsta grad en humanistisk tanke.
            Den tror jag att alla människor och alla familjer i vårt land
            ställer upp på. I vårt land, till skillnad mot många andra länder
            i Europa, tar man ingen hänsyn till försörjningsbördan. Alla betalar
            lika hög skatt oavsett hur många som skall leva på inkomsten.
            Vi föreslår, som vi har gjort i många år, ett grundavdrag vid
            kommunal beskattning för hemmavarande barn upp till 18--20 år.
            Detta avdrag vill vi bygga ut stegvis. Vi har beskrivit detta
            i en reservation. Det första steget föreslås motsvara drygt den
            höjning av barnbidraget som träder i kraft 1992.
          </note>
          <note>
            I alla år har utskottet citerat samma rader från skatteutskottets
            behandling av det här förslaget, utan att någon enda gång argumentera
            för detta i debatten. Utskottets majoritet konstaterar att kostnader
            för barn inte är av sådan natur att de skall beaktas genom avdrag.
            Vad är det för trams?
          </note>
          <note>
            Det måste väl ändå vara rimligt att skatteuttaget tar hänsyn
            till hur många som skall leva på inkomsten.
          </note>
          <note>
            Hur skall annars kostnader för barn beaktas?
          </note>
          <note>
            Alternativet är ju bidrag. Är det lämpligare att göra familjerna
            beroende av bidrag, som gör det svårt att förändra den egna ekonomiska
            situationen? Den frågan vill jag ställa till Anita Persson, som
            är socialdemokraternas företrädare i den här debatten.
          </note>
          <note>
            Sedan vill jag också fråga: Är det förenligt med en humanistisk
            människosyn att göra familjerna beroende av bidrag, så att man
            inte har möjlighet att påverka den egna ekonomiska situationen,
            så att man inte har möjlighet att bestämma över sin tillvaro?
          </note>
          <note>
            Herr talman! Jag nöjer mig med att yrka bifall till reservation
            6 i detta betänkande.
          </note>
          <note>
            Anf. 81 INGRID RONNE-BJÖRKQVIST
          </note>
          <note>
            (fp):
          </note>
          <note>
            Herr talman! En liberal familjepolitik präglas av grundstenarna
            valfrihet och jämställdhet.
          </note>
          <note>
            Valfrihet förutsätter att det finns någonting att välja och också
            att det finns olika alternativ att välja mellan.
          </note>
          <note>
            För folkpartiet var det därför självklart 1985 att ställa upp
            bakom målet att barnomsorgen skall vara fullt utbyggd 1991. Ända
            sedan detta beslut fattades här i riksdagen har vi jagat på regeringen.
          </note>
          <note>
            Våga tänka om! Släpp fram förnyelse! Släpp monopolen! Släpp fram
            alternativen! Det har varit våra stridsrop. Men regeringen har
            varit passiv och fastlåst. Resultatet har blivit att det fortfarande
            står minst 50 000 barn i dagiskö. Föräldrar tvingas att avstå
            från förvärvsarbete eller att acceptera provisorier som varken
            de eller barnen far väl av.
          </note>
          <note>
            Nu är det bara att beklaga att regeringen har bromsat utvecklingen
            så pass länge.
          </note>
          <note>
            Barnomsorgen är den ena huvudkomponenten i folkpartiet liberalernas
            familjepolitik, och den andra är vårdnadsbidraget. Den inriktningen
            är vi ju eniga om i de tre borgerliga partierna.
          </note>
          <note>
            Men si, det gillar inte socialdemokraterna! I
          </note>
          <note>
            betänkandet finns det en målande beskrivning av vilket elände
            som de stygga borgerliga vill koka ihop. Det vårdnadsbidrag vi
            har föreslagit motverkar jämställdheten, äventyrar utbyggnaden
            av barnomsorgen, skapar stora marginaleffekter, innebär rundgång
            och byråkrati, förstärker orättvisorna och minskar valfriheten.
            Det ni! Det är ingen måtta på vad illvilliga politiker hittar
            på för att sätta dit oskyldiga föräldrar, som inte begriper sitt
            eget bästa.
          </note>
          <note>
            Jag vill fråga er socialdemokrater: Är det så här ni tänker föra
            valdebatten också i årets val -- med överdrifter, förenklingar
            och dogmatism? Har ni inte lärt er någonting av kritiken och bakslagen
            från tidigare valrörelser, inte minst 1988? Då visste fördömandet
            före valet inte några gränser, framför allt när det gällde en
            rad folkpartiförslag, som ni sedan anslutit er till. Det kanske
            vore klokt att dämpa debattnivån en aning, för jag tror att chansen
            är väldigt stor att ni så småningom kommer att inse att vårdnadsbidrag
            kanske inte är ett så tokigt förslag trots allt. Vi hörde ju tidigare
            i dag att man t.o.m. hade infört vårdnadsbidrag i Moskva.
          </note>
          <note>
            I själva verket är det ju så att det finns både fördelar och
            nackdelar med alla förslag -- och det gäller både vårdnadsbidraget
            och föräldraförsäkringen. Det finns alltid målkonflikter, som
            tvingar fram avvägningar. I valfrihetens namn vill vi göra det
            ekonomiskt drägligare för dem som vill vara hemma med sina småbarn.
            Men i jämställdhetens namn är det orimligt att införa ett vårdnadsbidrag
            som är så stort att det inte lönar sig att arbeta också för småbarnsföräldrar.
            Vi tror att vi har hittat en hyfsad balanspunkt mellan de här
            båda målen med utgångspunkt i vår ideologiska grundsyn, dvs. vår
            uppfattning att föräldrarna vet bäst och att det därför är de
            som skall välja.
          </note>
          <note>
            Vänsterpartiet, som hyllar principen att det är samhället eller
            kollektivet som vet bäst och därmed basta, tycker naturligtvis
            inte att det här är någon bra modell. Och ni socialdemokrater,
            som också tycker att samhället eller kollektivet är jättebra på
            att bestämma hur det skall vara, men som kanske inte längre lägger
            till ''därmed basta'', gör andra avvägningar.
          </note>
          <note>
            Ärligt talat, tycker ni verkligen att beskrivningen av vårdnadsbidragets
            och föräldraförsäkringens föroch nackdelar är så pass nyanserad
            och korrekt som man har rätt att förvänta sig av ett riksdagsbetänkande?
            För mig ger det här betänkandet mera intryck av att vara propagandamaterial
            av socialdemokratisk valmodell.
          </note>
          <note>
            ''Barnomsorg är till för alla barn'' heter en publikation som
            nyligen har kommit från socialstyrelsen. Den handlar om att social
            omsorg också är till för barn med speciella behov, ''de glömda
            barnen''. Detta är ju en fråga som vi från folkpartiet liberalerna
            har tagit upp många gånger här i kammaren och återkommer till
            i många av våra motioner.
          </note>
          <note>
            Jag känner stor tillfredsställelse över att utskottets majoritet
            har enats om anslaget till
          </note>
          <note>
            Mättingeprojektet. Det är ett mycket väl motiverat stöd till
            denna anläggning, och det är beklagligt att socialdemokraterna
            inte vill stödja det här projektet.
          </note>
          <note>
            För oss liberaler är det en hjärtesak att valfriheten inte skall
            begränsas till normalfamiljen. Också familjer med handikappade
            barn och familjer där föräldrarna är handikappade måste ha rätt
            till valfrihet. I den allmänpolitiska debatten i februari sade
            Bengt Lindqvist att han ville ge folkpartiet liberalerna en eloge
            för att vår handikappmotion är så utmärkt. Så sade han ordagrant
            och utan att komma med några restriktioner. Detta väckte naturligtvis
            hos oss förhoppningar om att vi i år äntligen skulle få stöd från
            socialdemokraterna för våra förslag i handikappfrågorna. Men därvidlag
            har vi tyvärr misstagit oss. Det här är ju ett mycket vackert
            exempel på att det råder splittring inom det socialdemokratiska
            partiet -- i det här fallet mellan
          </note>
          <note>
            Bengt Lindqvist och finansen.
          </note>
          <note>
            I går röstade riksdagen ner en lång rad förslag från folkpartiet
            liberalerna, förslag som avsåg att öka valfriheten i familjer
            med handikappade barn --
          </note>
          <note>
            t.ex. en ökning av vårdbidraget med drygt 16 000
          </note>
          <note>
            kr. per år. Också i dagens betänkande finns det folkpartiförslag
            som skulle kunna underlätta tillvaron för barn med särskilda behov
            och deras familjer -- vilka i allra högsta grad representerar
          </note>
          <note>
            ''det glömda Sverige''.
          </note>
          <note>
            Det gäller t.ex. reservation 31 angående träningscenter för barn
            med ovanliga handikapp, där vi föreslagit ett anslag på 15 milj.kr.
            De här barnen har enligt lagen rätt till barnomsorg, eftersom
            de är barn med särskilda behov. En förutsättning för att man skall
            kunna anlita barnomsorgen är att dagispersonalen har fått kunskap
            om och förståelse för barnens speciella problem. En av de uppgifter
            som ett träningscenter kan fylla är att medverka till att vårdpersonal,
            dagispersonal och andra berörda får den behövliga kunskapen.
          </note>
          <note>
            Herr talman! Jag skall inskränka mig till att yrka bifall till
            bara en reservation, nämligen reservation
          </note>
          <note>
            45, som handlar om bidrag till kvinnojourerna och som också i
            högsta grad berör just ''det glömda
          </note>
          <note>
            Sverige'' -- och avser stöd till familjer som har det verkligt
            svårt. Kvinnojourerna har ju utvecklats till en oumbärlig resurs
            i samhället när det gäller stöd till de allra mest utsatta kvinnorna
            och barnen, till dem som har misshandlats, förnedrats och hotats.
          </note>
          <note>
            Socialstyrelsen har nyligen i en kartläggning visat att kvinnojourerna
            utför ett mycket omfattande och kvalificerat arbete och att deras
            ekonomiska resurser är mycket begränsade. En stor del av deras
            krafter går åt till att samla pengar till verksamheten. De 3 milj.kr.
            som det här gäller betyder oerhört mycket för dem, medan det är
            en liten droppe för oss. Därför yrkar jag, som sagt, bifall till
            reservation 45.
          </note>
          <note type="speaker">
            Anf. 82 ROSA ÖSTH (c):
          </note>
          <note>
            Herr talman! Vi har i socialutskottet kommit överens om att i
            dag ha en särskild debatt om de familjepolitiska frågorna, och
            det är inte utan orsak. Det här är ett område som verkligen förtjänar
            att belysas extra. Det handlar i första hand om vilket stöd vi
            från samhällets sida vill ge människor i deras föräldraroll och
            framför allt hur det stödet kan ges så att det blir till barnens
            bästa.
          </note>
          <note>
            Det finns ytterligare en anledning till att vi har en familjepolitisk
            debatt. Av tradition och av ideologiska skäl är det här ett område
            där det går en tämligen klar skiljelinje mellan socialistiska
            partiers politik och övriga partiers, inte minst centerpartiets,
            politik.
          </note>
          <note>
            Under senare år har det hänt en hel del som tyder på en viss
            uppluckring av den tidigare benhårt ensidiga socialdemokratiska
            inriktningen. Man har efter tidigare hårt motstånd anammat flerbarnstillägget.
            Man har förbättrat statsbidraget till föräldrakooperativa daghem
            och till familjedaghem. Det har blivit möjligt att starta personalkooperativ
            barnomsorg, och det skall äntligen utgå statsbidrag till barnomsorg
            i svenska kyrkans regi. Allt det här är exempel på en politisk
            tillnyktring, som ökat valfriheten och möjligheten att tillgodose
            de verkliga behoven. Det är bara det att det hela tiden sker med
            en sådan eftersläpning att dyrbara år går förlorade alldeles i
            onödan.
          </note>
          <note>
            Om vi för ett ögonblick stannar upp vid ordet valfrihet är det
            alldeles uppenbart att socialdemokrater i allmänhet ger det begreppet
            en helt annan tolkning än vi i centern gör. Den socialdemokratiska
            versionen av valfrihet -- vi har hört den många gånger -- brukar
            vara att valfrihet råder när barnfamiljerna har tillgång till
            barnomsorg, så att båda föräldrarna kan gå ut på arbetsmarknaden.
          </note>
          <note>
            Det är en viktig del av valfriheten. Från centerns sida har vi
            aldrig påstått något annat. Men det är fortfarande bara en del.
            För att vi skall kunna åstadkomma en bra helhet krävs också ett
            stöd som gör det möjligt att medan barnen är små avstå från förvärvsarbete
            på hel- eller deltid.
          </note>
          <note>
            Det gemensamma trepartiförslaget om vårdnadsbidrag är ett steg
            på den vägen. Det ger en klar viljeinriktning, där det handlar
            om att överlåta en del av barnomsorgsstödet direkt till föräldrarna,
            att använda för att köpa barnomsorg eller för att förbättra ekonomin,
            om man avstår från förvärvsarbete.
          </note>
          <note>
            Till stor del är det här fråga om synen på arbete.
          </note>
          <note>
            Om man, som vi i centern, vill se vård av egna barn som ett arbete
            måste det leda till att man är beredd att ge ett ekonomiskt stöd
            till detta och att man också är villig att ge den som utför det
            arbetet en social trygghet. Jag är, herr talman, ganska övertygad
            om att om vi i framtiden skall klara våra omsorgsuppgifter, både
            när det gäller barnomsorg och när det gäller äldreomsorg, måste
            vi beakta anhörigvårdens betydelse på ett helt annat sätt än vad
            som hittills har skett.
          </note>
          <note>
            När det gäller den socialistiska utskottsmajoritetens syn på
            ett vårdnadsbidrag har det inte skett någon förnyelse av de gamla
            tankesätten -- det är fullt tydligt. Majoritetens skrivning i
            betänkandet är, som Ingrid Ronne-
          </note>
          <note>
            Björkqvist sade, en uppvisning i alla tänkbara argument. Å ena
            sidan hävdas det -- jag säger det som ett exempel -- att beloppet
            är så litet att det aldrig kan bli ett alternativ till förvärvsarbete.
            Å
          </note>
          <note>
            andra sidan kommer, påstås det, tröskeleffekterna om man går
            ut i förvärvsarbete att bli så stora att detta -- alltså att gå
            ut i förvärvsarbete -- effektivt motverkas.
          </note>
          <note>
            Det sägs att utbyggnaden av barnomsorgen hotas trots att samma
            belopp som tidigare skall användas för en barnomsorgsplats. Det
            påpekas i betänkandet också att förvärvsfrekvensen bland kvinnor
            med barn under sju år är hela 85,6 %. Det skulle då enligt majoritetens
            uppfattning tala för en satsning enbart på barnomsorgen i stället
            för vårdnadsbidrag -- av någon anledning som jag inte kan förstå.
          </note>
          <note>
            Jag tror för det första säkert att de flesta av de här småbarnsföräldrarna
            förvärvsarbetar av egen fri vilja och för att de trivs med det.
            Men jag vet också att det inte gäller alla. Ganska många skulle
            vilja ägna mer tid åt sina barn medan de är små, men de känner
            sig av ekonomiska skäl tvingade ut på arbetsmarknaden, därför
            att alla de ekonomiska system som de berörs av verkar åt det hållet
            och därför att riksdagsmajoriteten hittills visat sig ointresserad
            av att åstadkomma en liten förändring i form av ett vårdnadsbidrag.
          </note>
          <note>
            Vårdnadsbidrag skall för det andra, i motsats till föräldraförsäkringen,
            kunna användas inte bara för att vara hemma utan också för att
            kunna köpa den barnomsorg som man önskar -- kommunal eller privat.
            Den står alltså inte i någon motsatsställning till barnomsorg
            utanför hemmet. Från centern har vi alltid hävdat att valfrihet
            för småbarnsföräldrarna måste innebära att det är de själva som
            väljer, medan samhällets stöd skall ge dem möjlighet att välja.
            Det är egentligen en självklarhet som inte borde behöva upprepas,
            men jag konstaterar ändå att vi måste göra det om och om igen.
          </note>
          <note>
            Det mesta tyder på att kommunerna inte kommer att kunna klara
            av sitt beting på full behovstäckning i barnomsorgen under det
            här året. Orsakerna är många: dålig kommunal ekonomi, brist på
            personal, krångliga och dyrbara regler, brister i statsbidraget
            och brist på konkurrens.
          </note>
          <note>
            Vi är från centerns sida inte ute efter att skrota den offentliga
            sektorn. Vi avvisar tvärtom mycket bestämt den svepande generella
            kritik som ibland förekommer och som främst drabbar de anställda,
            som i de allra flesta fall utför ett mycket engagerat och förtjänstfullt
            arbete. Men människors önskan om ökad valfrihet och mer individuella
            lösningar ökar också kraven på den offentliga sektorn. En förändringsprocess
            har inletts, men arbetet är ännu bara i början. Det är mycket
            som återstår.
          </note>
          <note>
            För att underlätta det arbetet kan vi i rikspolitiken se till
            att onödiga, detaljstyrande och hämmande regler försvinner. Vi
            måste också uppmuntra tillkomsten av privata alternativ så att
            vi kan få den mångfald som faktiskt behövs för att motsvara de
            olika önskemål som finns. Om offentlig och privat verksamhet ges
            lika villkor att verka jämsides med varandra kan det leda till
            en utveckling och förnyelse av hela barnomsorgen. Då kan dagens
            och morgondagens barnfamiljer få den verksamhet som de efterfrågar.
          </note>
          <note>
            Det här gäller givetvis inte bara daghemmen utan i minst lika
            hög grad skolbarnsomsorgen. Vi har från centern varit pådrivande
            när det gällt att utveckla statsbidraget till att bli mer flexibelt
            och till att omfatta fler omsorgsformer. Och vi har, som jag tidigare
            nämnde, sett flera goda resultat av detta.
          </note>
          <note>
            Det senaste, som vi hälsar med tillfredsställelse, är att svenska
            kyrkan äntligen får rätt till statligt stöd.
          </note>
          <note>
            Vi har också motionerat om rätt till kommunalt vårdnadsbidrag
            och statsbidrag till den s.k.
          </note>
          <note>
            Uppsalamodellen m.m. När det gäller
          </note>
          <note>
            Uppsalamodellen har det nu gjorts klart genom regeringsrättens
            dom att den inte på något sätt strider mot någon lag utan att
            den står väl i överensstämmelse med gällande regler.
          </note>
          <note>
            Det här är exempel på former som kommunerna --
          </note>
          <note>
            också socialdemokratiskt styrda -- tagit fram och vill driva
            därför att man ser att man måste kompensera bristerna i den statliga
            familjepolitiken och för att man i kommunerna skall klara av de
            behov man ser i sina områden. Vi har i andra sammanhang lagt fram
            förslag som skulle förbättra den ekonomiska situationen för barnfamiljerna
            och därmed också deras valfrihet. Jag tänker då närmast på sänkt
            skatt på nödvändig konsumtion som mat och boende, men jag skall
            inte nu gå närmare in på det utan hålla mig till det socialpolitiska
            området.
          </note>
          <note>
            Jag vill då som sammanfattning säga att det direkta konsumtionsstödet
            till barnfamiljerna skall ges främst genom ett barnbidrag som
            bibehåller sitt värde och ett flerbarnstillägg. Barnomsorgen skall
            vara utbyggd så att alla som förvärvsarbetar eller studerar skall
            kunna få en hel- eller deltidsplats.
          </note>
          <note>
            Avgiften skall vara anpassad till utnyttjandegraden.
          </note>
          <note>
            Alla barnomsorgsformer som uppfyller de kvalitetskrav som alltid
            måste ställas skall tas upp i den kommunala barnomsorgsplanen.
          </note>
          <note>
            Familjernas valfrihet skall utökas genom ett vårdnadsbidrag.
            Ett första steg är alltså det förslag som centern, moderaterna
            och folkpartiet liberalerna gemensamt lagt fram till årets riksdag.
          </note>
          <note>
            På litet längre sikt vill centernpartiet låta hela det statliga
            stödet disponeras av barnfamiljerna.
          </note>
          <note>
            Herr talman! Jag nöjer mig med att yrka bifall till reservation
            nr 6.
          </note>
          <note type="speaker">
            Anf. 83 GUDRUN SCHYMAN (v):
          </note>
          <note>
            Herr talman! Familjepolitik är rubriken för den här diskussionen.
            En familj består naturligtvis av både vuxna och barn -- ibland
            två vuxna, ibland en vuxen, ibland ett barn, ibland flera barn.
          </note>
          <note>
            Familjepolitiken är då sammansatt av många olika frågor inom
            många av politikens olika områden.
          </note>
          <note>
            Den här debatten kommer enligt vad jag förstår att koncentreras
            till frågan om barnomsorgen skall bedrivas i kommunal regi eller
            i form av vårdnadsbidrag.
          </note>
          <note>
            Inledningsvis vill jag ändå peka på att det finns flera faktorer
            i det liv som vi lever som avgör hur en familj mår och har det
            och därmed hur barnen har det. Faktorer som om man har ett arbete,
            om man kan försörja sig, hur stor lön man har, vad man har för
            arbetstider, osv., bidrar naturligtvis också, menar jag. Annat
            som påverkar är om det finns någon kollektivtrafik, hur det ser
            ut i omgivningarna där man bor, hur det är med skolan, med fritidshemmet
            -- det är en rad faktorer som påverkar hur man har det som familj.
          </note>
          <note>
            Det är väldigt få politiker som vågar ställa sig upp och säga
            att man inte slår vakt om barnens bästa.
          </note>
          <note>
            Jag har i alla fall inte hört någon säga det rakt upp och ned.
            Ändå är det i dag så att man på i princip alla beslutsnivåer tillåter
            nedskärningar, främst då inom den offentliga sektorn och inom
            kommunal verksamhet, som drabbar barnen -- direkt eller indirekt.
          </note>
          <note>
            Man gör besparingar inom barnomsorgen, inom socialtjänsten i
            stort, inom skolan, inom fritidssektorn och inom kulturen. Det
            drabbar barn t.ex. genom att det blir större barngrupper på dagis
            och lägre personaltäthet, det blir längre handläggningstider för
            familje- och barnavårdsärenden inom socialtjänsten, det blir kvalitetssänkningar
            när det gäller hemspråksundervisningen, det blir sämre skolmåltider,
            lekparker och fritidsverksamhet får vänta -- det får man ta någon
            annan gång, när man har råd -- och kulturverksamhet för barn och
            ungdomar avvecklas successivt ute i kommunerna.
          </note>
          <note>
            Det är alltså barnens uppväxtvillkor som stadigt försämras i
            takt med de nedskärningar som man i dag genomför.
          </note>
          <note>
            Så här ser det tyvärr ut inom många kommuner.
          </note>
          <note>
            Nedskärningarna görs i stor politisk enighet, ofta av en borgerlig
            politisk majoritet men tyvärr ofta också med deltagande av socialdemokraterna.
          </note>
          <note>
            Detta är att beklaga. Vi i vänsterpartiet vill naturligtvis inte
            ha den här utvecklingen. Vi vill att man i stället tillför pengar
            till kommuner och landsting. Först och främst vill vi att man
            inte skall ha ett skattestopp. De kommuner och landsting som vidhåller
            att de har höga ambitioner vad gäller barnens villkor och stödet
            till familjerna skall kunna fullfölja dem.
          </note>
          <note>
            Vi tycker också att staten skall tillföra pengar för att se till
            att de behov täcks som faktiskt finns. Det gäller inte minst barnomsorgen.
            Till detta betänkande har vi en motion om nya pengar för utbyggnad
            av barnomsorgen.
          </note>
          <note>
            De borgerliga partierna återkommer till detta med vårdnadsbidraget
            med den drucknes envishet år efter år. Vad jag förstår fanns en
            möjlighet under de borgerliga regeringsåren att genomföra detta,
            men då gjorde man det inte. Nu pratar man i alla fall att man
            vill göra det, så vi får väl se vad som händer.
          </note>
          <note>
            Beskrivningen som finns i betänkandet om effekten av ett eventuellt
            införande av detta vårdnadsbidrag stämmer dock, tycker jag. Jag
            kan se att detta kommer att få väldigt negativa effekter.
          </note>
          <note>
            Vad jag förstår vill man ta av de pengar som i dag används till
            utbyggnad av den kommunala barnomsorgen. Där är det ju kö, det
            är vi överens om. Det fattas platser och måste till fler. I dag
            är det många som inte kan arbeta därför att det inte finns någon
            barnomsorg. De får i stället leva på socialbidrag. Det blir en
            rundgång av pengar, och det blir framför allt dyrare att ha människor
            på socialbidrag i stället för att arbeta, betala skatt och betala
            sin barnomsorgsavgift.
          </note>
          <note>
            Jag kan inte se annat än om man tar pengar från den nödvändiga
            utbyggnaden av den kommunala barnomsorgen och lägger på vårdnadsbidrag,
            försvårar man naturligtvis utbyggnaden. Detta gäller särskilt
            därför att kommunerna inte kan ta ut dessa pengar på något annat
            sätt än genom att höja avgifterna kraftigt för de platser man
            i dag har.
          </note>
          <note>
            Detta skulle leda till att många människor inte skulle ha råd
            att anlita den barnomsorgen.
          </note>
          <note>
            I stället skall nu ett antal människor, anhöriga eller vad man
            kallar det för -- det är ju kvinnor så låt oss säga som det är:
            i stället skall ett antal kvinnor få ungefär 40 000 kr. om året
            för att kunna vara hemma med sina barn. Då undrar jag: För vilka
            innebär det en valfrihet? Vilka kan utnyttja detta vårdnadsbidrag?
          </note>
          <note>
            Vad jag förstår behövs då en man med en inkomst som man kan slå
            ihop med dessa 40 000 kr. och klara sig på. På något annat sätt
            kan det inte gå till.
          </note>
          <note>
            Jag skulle inte, som ensamstående mamma med två barn, kunna klara
            mig på ett vårdnadsbidrag. Inte ens om jag fick 80 000 kr. skulle
            jag klara två ungar och mig själv på det. Det är inget alternativ.
            Det är ett begränsat antal människor för vilka detta skulle kunna
            vara ett alternativ.
          </note>
          <note>
            Jag tror dessutom att det skulle försvåra mycket för kvinnors
            möjlighet att gå ut i förvärvslivet. Även om man har en man med
            fast anställning och någorlunda hygglig lön, blir naturligtvis
            diskussionen: Är det lönt att du går ut och arbetar?
          </note>
          <note>
            Barnomsorgsavgiften är på 1 500 kr. i månaden, och så har vi
            resorna från och till jobbet, framför allt om man bor i glesbygd.
            Vi kan faktiskt klara oss om vi låter bli detta och får ett vårdnadsbidrag.
          </note>
          <note>
            Då är vi tillbaka i den gamla diskussionen om kvinnor skall få
            gå ut och arbeta, om det är lönande eller inte.
          </note>
          <note>
            Jag tror att för många kvinnor i dag är det en självklarhet att
            efter genomgången utbildning också söka sig ut i arbetslivet.
          </note>
          <note>
            För många av oss är det en självklarhet att vi skall kunna kombinera
            ett föräldraskap med en yrkesverksamhet. Självklart måste det
            vara så!
          </note>
          <note>
            Livet inrymmer fler saker. Man måste inte göra en sak i taget.
            Det måste vara möjligt att vara förälder och att arbeta.
          </note>
          <note>
            Vi har en utbyggd föräldraförsäkring som med internationella
            mått mätt är imponerande. Vi skulle gärna se att den var ännu
            mer utbyggd -- vi har motionerat om att man skulle bygga ut den
            efter de löften som gavs. Det innebär att man kan vara hemma under
            den tid då barnet är relativt litet för att sedan gå ut i förvärvslivet.
          </note>
          <note>
            Det är en bra kombination. Man kan vara hemma under den tid då
            man anser att det är mest angeläget. Men man är inte borta från
            arbetslivet så länge att man blir helt utestängd ifrån vad som
            händer.
          </note>
          <note>
            Ett annat sätt att stödja föräldrarna och barnen är att ha kortare
            arbetstid överlag, för både kvinnor och män. Detta skulle göra
            att man undviker de långa passen inom barnomsorgen som ofta blir
            följden av att föräldrarna har ett heltidsarbete och långa resor
            dessutom. Kortare arbetstid för bägge föräldrar skulle innebära
            ett lugnare tempo över huvud taget. Man skulle ha mer tid att
            vara tillsammans med barnen.
          </note>
          <note>
            Men det första steget i den utveckling till valfrihet som man
            talar om måste ju vara att den kommunala barnomsorgen är så utbyggd
            att den finns för alla som vill ha den. Det finns ingen valfrihet
            för den kvinna som inte har en barnomsorg ordnad och inte har
            en ekonomi som går att leva på.
          </note>
          <note>
            När ni säger att ett vårdnadsbidrag är ett första steg mot en
            valfrihet, måste det i så fall innebära att det är första steget
            till en lön att leva på när man är hemma med sina barn. Då undrar
            jag: När skall vi komma i en sådan samhällsekonomisk situation
            att man kan betala en månadslön för en person som är hemma och
            passar sitt barn? Är det över huvud taget önskvärt att vi använder
            samhällets resurser på det sättet? Barnomsorgen handlar inte bara
            om barnpassning. Barnomsorgen som den är uppbyggd innehåller också
            en pedagogisk verksamhet, som vi är övertygade om kommer barnen
            tillgodo på ett bra sätt, precis som skolan gör.
          </note>
          <note>
            Jag tror att vi i framtiden kan se en integration av hela barn-
            och ungdomsverksamheten med barnomsorgen, förskolan och en tidigare
            skolstart, där det pedagogiska innehållet kommer att vara mycket
            väsentligt, precis som det är i dag.
          </note>
          <note>
            De lösningar som finns i dag, det som man kallar en lättnad i
            valfriheten, eller att det blir mer flexibelt inom barnomsorgen,
            leder ofta till sådana provisoriska lösningar som Ingrid Ronne-
          </note>
          <note>
            Björkqvist talade om, där faktiskt barnen far illa. I
          </note>
          <note>
            och med att man på daghemmen börjar laborera med olika öppenhållandetider,
            man diskuterar om de skall äta lunch eller inte, ha mellanmål
            eller inte, eller man gör som i Täby där man har en Happy
          </note>
          <note>
            Hour, vilket hänger samman med att om man hämtar ungarna tidigare
            får man en lägre avgift, allt detta leder till att föräldrar spekulerar
            och räknar.
          </note>
          <note>
            Om tonåringen hämtar barnet en halvtimme och går med det till
            mormor, och sedan kommer jag och hämtar det en kvart senare, så
            kan vi spara 300 kr.
          </note>
          <note>
            i månaden. Men vad innebär det för barnet? Det är ju den frågan
            man måste ställa sig. Jag tror att det kan få ganska förödande
            konsekvenser att man pusslar på det sättet.
          </note>
          <note>
            Jag har sett hur man gör i Värmdö kommun, som är moderat styrt.
            Man ville komma bort från barnomsorgskön och minska trycket, men
            jag har sett vad det får för konsekvenser för barnen.
          </note>
          <note>
            Där hade man en jättelång barnomsorgskö. Så bestämde man att
            inga barn under ett och ett halvt år skulle få barnomsorgsplats
            över huvud taget, trots att föräldraförsäkringen inte byggdes
            ut. Man ändrade öppettiderna så att många föräldrar som pendlar
            inte kunde ha barnen där över huvud taget, eftersom det inte stämde
            med deras arbetstider.
          </note>
          <note>
            Man drog ner på personalen, vilket innebar att man fick stora
            överinskrivningar och kvaliteten försämrades. Till slut har man
            en barnomsorg som är så dålig att ingen vill ha den. Då kan man
            öppna för privatisering eller den valfrihet som de borgerliga
            partierna talar för, kanske t.o.m.
          </note>
          <note>
            vårdnadsbidrag.
          </note>
          <note>
            Jag ser att situatonen i Stockholm är precis likadan:
          </note>
          <note>
            överinskrivningar, minskad personaltäthet, man skall börja städa
            själv osv. Det är försämringar inom den offentliga barnomsorgen,
            som naturligtvis leder till ett stort missnöje och öppnar för
            denna typ av privata lösningar som ni talar för.
          </note>
          <note>
            Jag tycker det är mycket beklämmande. Jag hoppas att den socialistiska
            majoritet som står bakom beskrivningarna av barnomsorgen i detta
            betänkande också håller i sig över valet.
          </note>
          <note>
            Anf. 84 INGRID RONNE-BJÖRKQVIST (fp)
          </note>
          <note>
            replik:
          </note>
          <note>
            Herr talman! Jag tycker att Gudrun Schymans sätt att inleda sitt
            anförande var väldigt avslöjande.
          </note>
          <note>
            Hon börjar med att detta tydligen skall handla om antingen kommunal
            barnomsorg eller om vårdnadsbidrag. Men det är där kärnan ligger.
            För oss är det inte antingen -- eller, utan både -- och.
          </note>
          <note>
            Vi kan tänka oss många olika alternativ. Vi vill att många blommor
            skall blomma. Det är ingen våldsamt stor skillnad mellan oss och
            er i vänsterpartiet.
          </note>
          <note>
            Skräckvisionen av finansieringen möter vi många gånger. Men det
            är faktiskt så att vårdnadsbidragen kommer att minska svartjobben.
            I och med det blir det mera skatteintäker, liksom det också blir
            skatteintäker av vårdnadsbidraget, då man väljer att inte köpa
            barnomsorg för det.
          </note>
          <note>
            Socialbidragsberoendet kommer att minska, det kommer att bli
            mindre behov av daghemsbyggen för kommunerna. Sedan tror vi också
            på att man kan effektivisera. Vi tycker inte det är fult. Vi vet
            att det går att bedriva barnomsorg med billigare medel om man
            släpper fram kreativitet och de pigga idéer som finns, men som
            inte vänsterpartiet vågar sig på att släppa fram.
          </note>
          <note>
            Vi är helt övertygade om att vårdnadsbidraget har en lång rad
            fördelar, bl.a. att det ger större möjligheter att korta ner arbetsdagen.
            Vi får mera tid att vara hemma med barnen, och man minskar också
            det ekonomiska avbräcket.
          </note>
          <note>
            Men 18 000 kr. per barn ersätter naturligtvis inte en utebliven
            lön, inte ens om man har flera barn. Det är inte heller meningen.
            Vårdnadsbidraget skall öka valfriheten för dem som vill vara hemma,
            men det skall inte vara någon mammalön.
          </note>
          <note>
            Ett väsentligt motiv är att uppenbarligen väldigt många vill
            ha vårdnadsbidrag. Föräldrarna vill ha det -- men det är naturligtvis
            inget motiv för
          </note>
          <note>
            Gudrun Schyman med vänsterpartiets grundideologi.
          </note>
          <note>
            Jag minns så väl från vår allmänpolitiska debatt, då
          </note>
          <note>
            Gudrun Schyman sade: Vi vill ha den kommunala barnomsorgen därför
            att den är bra, den är bra för barnen, bra för föräldrarna och
            bra för hela familjen. Då bryr man sig inte om vad föräldrarna
            tycker. Vi vet att det här är bra, och därmed basta!
          </note>
          <note type="speaker">
            Anf. 85 GUDRUN SCHYMAN (v) replik:
          </note>
          <note>
            Herr talman! Jag tycker visst att det är trevligt med pigga alternativ,
            men jag har inte sett så mycket av dem, Ingrid Ronne-Björkqvist.
          </note>
          <note>
            Det pigga alternativet Uppsalamodellen verkade ju väldigt piggt
            i början och skulle ge ett så stort tillskott på barnomsorgsplatser.
            Det visade sig sedan att så inte var fallet och att det dessutom
            var för dyrt. Så nu skall man sluta med det i Uppsala.
          </note>
          <note>
            Det var inte alls något särskilt piggt alternativ, vare sig för
            att råda bot på platsbristen eller på ekonomin. Det visade sig
            vara ett ganska dåligt alternativ.
          </note>
          <note>
            Jag menar att grunden, det första steget vi måste hjälpas åt
            med, är att se till att behoven av barnomsorg täcks.
          </note>
          <note>
            Det innebär att vi skall stifta en lag där det klart framgår
            att kommunerna måste bygga ut sin barnomsorg så att alla som behöver
            den skall ha rätt att få den. Inte ens det gör man i dag. Det
            tycker jag är det första, nödvändiga steget, innan man sätter
            igång med denna typ av vårdnasbidrag.
          </note>
          <note>
            Jag tycker inte det är något piggt alternativ. Jag tycker det
            är en tillbakagång i utvecklingen, framför allt för oss kvinnor.
            Det kommer att innebära en återgång till att stå vid spisen och
            föda barn. Det är inte något piggt alternativ, och det är inte
            framåtsyftande. Jag ser inte några fördelar med det, Ingrid Ronne-Björkqvist.
            Vi har inte sådan samhällsekonomi i dag att vi har råd. Jag har
            inte ens lust, och jag kan inte se hur ni har råd att genomföra
            denna typ av förändring.
          </note>
          <note>
            Anf. 86 INGRID RONNE-BJÖRKQVIST (fp)
          </note>
          <note>
            replik:
          </note>
          <note>
            Herr talman! Gudrun Schyman ser inga pigga alternativ. Men vi
            kan göra studieresor tillsammans och titta. Kanske Gudrun Schyman
            avskärmar sig och inte besöker de fina initiativ som blommar litet
            överallt.
          </note>
          <note>
            Vi har t.ex. Martinaskolan i Göteborg, en
          </note>
          <note>
            Waldorfskola. Med tanke på att det ofta hävdas från vänsterpartiet
            att det är de priviligierades barn som får gå på enskilda dagis
            kan man påpeka att man där har tolv barn, varav sju har ensamstående
            mammor, och sex är invandrarbarn, i varje fall var det så i höstas.
          </note>
          <note>
            När man fick starta med föräldrakooperativ 1989
          </note>
          <note>
            var vart sjunde dagis som kom till just ett föräldrakooperativ.
            I Malmö under 1985--1988 var av 1 200 nytillkomna dagisplatser
            600 tillkomna på mycket fina enskilda initiativ.
          </note>
          <note type="speaker">
            Anf. 87 GUDRUN SCHYMAN (v) replik:
          </note>
          <note>
            Herr talman! Jag motsätter mig inte föräldrakooperativen. De
            utgör ett alternativ, men råder inte bot på det faktum att det
            saknas så många platser som det gör i dag.
          </note>
          <note>
            Det är inte alla som väljer föräldrakooperativ. Vi vet att många
            föräldrar vill ha en kommunal barnomsorg med öppettider som passar
            ihop med deras arbetstider osv. En majoritet har ändå uttalat
            sig för att det är detta man vill ha. Sedan kan vi visst tänka
            oss andra alternativ, men det är ingen lösning på det problem
            som innebär att det inte finns tillräckligt med platser. Det kan
            vara lösningen på andra saker men inte på det grundläggande problemet,
            som jag menar att måste lösa först, innan man kan börja tala om
            valfrihet.
          </note>
          <note>
            I vår kommun har vi föräldrakooperativ. En del fungerar bra,
            en del fungerar dåligt. När man i dag säger: Vill du ha en dagisplats
            får du bilda ett föräldrakooperativ, då är det många föräldrar
            som säger: jag har varken tid eller ork eller lust att göra det.
            Det är inte alla som är intresserade av att gå in och arbeta de
            dagar i månaden som behövs, och som vill eller kan lägga ned så
            mycket tid och kraft som behövs för att man skall få ett fungerande
            föräldrakooperativ.
          </note>
          <note>
            För dem som vill detta tycker jag det är alldeles utmärkt att
            alternativet finns. Men det råder inte bot på det faktum att vi
            i dag har barnomsorgsköer som gör att människor inte kan gå ut
            i arbete fast de vill det.
          </note>
          <note>
            Det tycker jag är en grundbult som vi måste lösa först.
          </note>
          <note type="speaker">
            Anf. 88 ANITA STENBERG (mp):
          </note>
          <note>
            Herr talman! Miljöpartiets familjepolitik grundar sig på att
            barnfamiljerna skall ha större valfrihet och att de lägst avlönade
            barnfamiljernas ekonomiska situation skall förbättras.
          </note>
          <note>
            Vi vill att föräldraförsäkringen på sikt skall utökas till två
            år. Början bör göras nu genom att förlänga försäkringen med en
            månad. Föräldrarna skall ha laglig rätt till 10-timmarsvecka.
            Tyvärr kan vi inte lova bibehållen lön. Vi tror att Sveriges ekonomi
            inte håller för det.
          </note>
          <note>
            De föräldrar som väljer att vara hemma medan barnen är små får
            i dag en mycket liten del av samhällets stöd till den kommunala
            barnomsorgen.
          </note>
          <note>
            Det anser vi vara en stor orättvisa.
          </note>
          <note>
            Vår stora satsning på familjesidan är rätten att vara dagbarnvårdare
            åt eget barn, t.o.m. om man bara har sitt eget eller sina egna
            barn. Det innebär att föräldrar som anställs av kommunen som dagbarnvårdare
            får räkna in sitt eller sina egna barn på samma villkor som en
            vanlig dagbarnvårdare i ett familjedaghem, med grundlön och halv
            kostnadsersättning. Vi anser inte att det är rimligt att man får
            hel kostnadsersättning när man är med sina egna barn i sitt eget
            hem. De skall få sociala förmåner, inkl. ATP, utbildning och andra
            förmåner som man får som kommunal dagbarnvårdare.
          </note>
          <note>
            Den som är dagbarnvårdare åt eget barn skall betala daghemsavgift
            precis som andra föräldrar som har familjedaghemsplats.
          </note>
          <note>
            Endast en förälder i varje familj skall samtidigt kunna vara
            anställd som dagbarnvårdare åt eget barn.
          </note>
          <note>
            På detta har vi satsat två miljarder.
          </note>
          <note>
            En större valfrihet måste eftersträvas i den kommunala barnomsorgen.
            Olika typer av alternativa lösningar skall aktivt uppmuntras,
            och de skall ges samma ekonomiska villkor som rent kommunala barnstugor.
          </note>
          <note>
            Det kan gälla föräldrakooperativ, personalkooperativ, föreningsdrivna
            daghem, trefamiljssystem osv.
          </note>
          <note>
            Den öppna förskolans verksamhet är viktig. Den bör också stimuleras.
            En aktiv föräldramedverkan ser vi som något positivt, och den
            kan ske på många olika sätt, t.ex. genom föräldramedverkan ett
            visst antal dagar om året enligt ett uppgjort schema.
          </note>
          <note>
            Jag har hälsat på sådana barndaghem. Både ungarna, personalen
            och föräldrarna trivdes väldigt bra.
          </note>
          <note>
            Det skulle vara bra för barnen, föräldrarna och personalen om
            man gjorde på detta sätt på fler ställen. Kanske rent av skulle
            det på sikt minska statsbidragent något.
          </note>
          <note>
            Jag tror att detta är en möjlighet att komma fram.
          </note>
          <note>
            Vi måste göra någonting. I dag är de unga familjerna förtvivlade,
            åtminstone där jag bor i
          </note>
          <note>
            Malmö, över att man får vänta och inte vet när man kan få komma
            in med sina barn. Man får utnyttja farföräldrar och morföräldrar
            och andra släktingar och vänner och bekanta. Jag tycker det är
            en fullständigt omöjlig situation för unga föräldrar.
          </note>
          <note type="speaker">
            Anf. 89 ANITA PERSSON (s):
          </note>
          <note>
            Herr talman! Det har tidigare talats så varmt om hur arbetet
            i socialutskottet bedrivs. Jag kan bara bekräfta vad som har sagts.
            Jag har under tolv år haft förmånen att arbeta i detta viktiga
            utskott, som har hand om lagstiftning som gäller människors förhållanden
            från livets början till dess slut. Jag är glad att den fina stämningen
            har fortsatt under den här perioden, då utskottet till stor del
            haft nya ledamöter.
          </note>
          <note>
            Herr talman! Barnen i Sverige har, med alla tänkbara internationella
            mått mätt, det generellt bra. Men det finns därför ingen anledning
            att inte fortsätta arbetet med att göra det bra för barnen, för
            alla barn.
          </note>
          <note>
            Föräldrarna är barnens bästa fostrare, och de allra flesta föräldrar
            vill sina barns bästa. Barnomsorg med hög kvalitet tar inte föräldrarna
            ifrån sina barn. Tvärtom visar all forskning att det är ett sätt
            att ge trygghet och valfrihet åt både barn och föräldrar.
          </note>
          <note>
            Vi har nu hört de andra fem partiernas förslag till utformning
            av den framtida familjepolitiken och barnomsorgen. Och man kan
            inte nog förundra sig när man hör de borgerliga partierna och
            även miljöpartiets förslag till utformning.
          </note>
          <note>
            Det är konstigt att man år 1991 skall behöva diskutera kvinnornas
            rätt till arbete och ekonomiskt oberoende. Ser vi till moderaternas
            förslag till familjepolitik behövs det en inkomst på
          </note>
          <note>
            140 000 kr. om året för at det skall löna sig att arbeta. Och
            hur många unga kvinnor med småbarn har en sådan lön? De flesta
            kvinnor med små barn har utnyttjat sin rätt att arbeta sex timmar
            om dagen och moderaternas förslag skulle sålunda bli direkt olönsamt
            för dessa grupper.
          </note>
          <note>
            Ingrid Hemmingsson sade också att deras förslag skulle öka valfriheten.
            Men det alternativ, som de flesta kvinnor genom sina egna faktiska
            val föredrar, är en kombination av yrkes- och familjeliv. Denna
            kombination, tillsammans med en nerkortad arbetstid sätter moderaterna
            skyhöga ekonomiska spärrar för. Det alternativet blir för nio
            av tio tvåbarnsmammor mer ofördelaktigt än det rena hemalternativet.
          </note>
          <note>
            En förklaring till moderaternas förslag är partiets könsrollskonservatism.
          </note>
          <note>
            Moderaterna är det parti i riksdagen där jämställdheten har den
            ytligaste förankringen, och centern kommer ett halvt steg efter.
            Ser man varifrån moderaterna hämtar det mesta av sin ideologi,
            nämligen från det privata näringslivet som är den allra minst
            jämställda sektorn i det svenska samhället, blir man inte förvånad.
          </note>
          <note>
            I reservation 4 har de borgerliga partierna enas sig om ett gemensamt
            förslag till vårdnadsbidrag.
          </note>
          <note>
            Förslaget om vårdnadsbidrag har framförts av de borgerliga sedan
            år 1976, men det genomfördes inte under den egna regeringsperioden.
          </note>
          <note>
            Konsekvenserna av ett vårdnadsbidrag skulle, då som nu, bli förödande
            för kvinnornas valfrihet och den kommunala barnomsorgen. Vi har
            tidigare hört Gudrun Schyman uttrycka detta.
          </note>
          <note>
            Vårdnadsbidraget rycker undan grunden för en jämställd och jämlik
            familjepolitik. Det är förvånansvärt att ett parti som folkpartiet
            som säger sig vara ett jämlikt parti, kan gå samman med de konservativa
            om ett så ojämställt förslag. Med detta förslag, precis som det
            står i majoritetstexten i utskottets betänkande, kommer tillgången
            till barnomsorg att minska drastiskt och kvinnorna kommer att
            tvingas att stanna hemma och valfriheten försvinner.
          </note>
          <note>
            Vi socialdemokrater vill ha en modern och jämställd familjepolitik.
            Det måste gå att förena barn och förvärvsarbete. Förvärvsfrekvensen
            har också ökat starkt i Sverige under senaste årtiondena. År 1990
            var andelen förvärvsarbetande kvinnor med barn under sju år 85,6
            %, och de med barn i skolåldern utgjorde 93,5 %.
          </note>
          <note>
            Det är därför så oerhört viktigt att barnomsorgen fortsätter
            att byggas ut så att vi kan nå full behovstäckning. Ca 570 000
            barn deltar i dag i någon av de olika delarna av barnomsorgen
            --
          </note>
          <note>
            deltidsförskola och öppen förskola frånräknat.
          </note>
          <note>
            Familjerna vill framför allt ha kommunala daghem.
          </note>
          <note>
            Det visar alla efterfrågeundersökningar. Föräldrar som arbetar
            obekväm arbetstid vill också ha en dagisplats. Jag känner inte
            till någon alternativ barnomsorgsform som ställer upp för dessa
            barn.
          </note>
          <note>
            För oss socialdemokrater är det viktigt att alla barn får goda
            uppväxtvillkor. Vi vill att barn från samhällets alla hörn, barn
            med olika förutsättningar, oberoende av t.ex. föräldrarnas utbildningsbakgrund
            och ekonomi skall kunna få tillgång till en pedagogiskt utvecklande
            barnomsorg i gemenskap med andra barn. Om man nu skall sänka eller
            ta bort statsbidraget som de borgerliga partierna vill, hur skall
            barnomsorgen då kunna omfatta alla barn?
          </note>
          <note>
            I dag har barn med behov av särskilt stöd rätt att få plats i
            barnomsorgen oavsett om föräldrarna förvärvsarbetar eller inte.
            Barnomsorgen utgör ett ovärderligt stöd till handikappade barn
            och deras familjer. Ca 75 % av de handikappade barnen finns i
            denna verksamhet. Ett vårdnadsbidrag skulle komma att slå sönder
            allt det fina vi uppnått med den samhållna verksamhet vi har i
            dag. Med ett vårdnadsbidrag skulle vi få en avgiftsfinansierad
            marknad där det finns risk för att de mest utsatta barnen isoleras.
          </note>
          <note>
            Herr talman! Barnbidraget är den viktigaste delen av samhällets
            stöd till barnfamiljerna och utgör en av de fyra hörnstenarna
            i den socialdemokratiska familjepolitiken. Två av de övriga är
            barnomsorgen och föräldraförsäkringen, som i dag utgår i 360
          </note>
          <note>
            dagar enligt inkomstbortfallsprincipen och dessutom ytterligare
            90 dagar med en ersättning på
          </note>
          <note>
            60 kr. per dag. De andra hörnstenarna är en bra förebyggande
            hälsovård och en bra skola.
          </note>
          <note>
            Den 1 januari i år höjdes barnbidraget med 34 % till
          </note>
          <note>
            9 000 kr. per barn, och det kommer att höjas med ytterligare
            1 020 kr. vid kommande årsskifte. Därtill kommer flerbarnstilläggen.
            En barnfamilj med fyra barn kommer att från den 1 januari 1992
            få ett barnbidrag på 55 110 kr. om året och en fembarnsfamilj
            80 160 kr.
          </note>
          <note>
            De insatser som har gjorts på familjepolitikens område under
            de senare åren har lett till att vi har fått ett ökat barnafödande,
            och detta är glädjande.
          </note>
          <note>
            Det är ingen tillfällighet att den svenska familjepolitiken även
            i internationella sammanhang åtnjuter stor respekt. När det gäller
            barnomsorg och föräldraförsäkring ligger Sverige långt före andra
            länder.
          </note>
          <note>
            Det är viktigt att vi slår vakt om det som skapar den verkliga
            valfriheten -- rätten till arbete och en bra barnomsorg.
          </note>
          <note>
            Herr talman! Med det anförda yrkar också jag bifall till hemställan
            i socialutskottets betänkande i dess helhet och dessutom till
            reservationerna 28 och 29
          </note>
          <note>
            samt avslag på övriga reservationer.
          </note>
          <note type="speaker">
            Anf. 90 ROSA ÖSTH (c):
          </note>
          <note>
            Herr talman! Anita Persson blev beklämd över vårt sätt att driva
            de familjepolitiska frågorna. Jag skulle kunna returnera det omdömet
            till henne själv, men man börjar bli ganska luttrad vid det här
            laget. Jag tog således inte åt mig särskilt mycket för centerpartiets
            räkning.
          </note>
          <note>
            Anita Persson säger att vi inte gjorde något under de borgerliga
            regeringsåren. Det är faktiskt fel. Jag skall avstå ifrån att
            räkna upp allt vad som åstadkoms på barnomsorgsområdet då. Det
            är ändock ett faktum att föräldraförsäkringen byggdes ut från
            sju månader till tolv månader. De tre sista månaderna tillkom
            i enlighet med vårdnadsersättningens princip, och genomfördes
            under den tiden.
          </note>
          <note>
            Vi diskuterar nu det förslag till vårdnadsbidrag som de tre borgerliga
            partierna gemensamt har lagt fram. Jag kan garantera, Anita Persson,
            att vi när vi kommer att arbeta för vårt mera långsiktiga förslag
            inte kommer att hantera det eller andra frågor på ett sådant sätt
            att vi riskerar att barn eller barnfamiljer på något sätt slås
            ut.
          </note>
          <note>
            Jag tycker att det är litet slentrianmässigt och att det är ett
            osakligt resonemang när Anita Persson återkommer till att det
            skulle vara ojämlikt eller ojämställt. Vi vet genom ett rad undersökningar
            att kvinnor i de allra flesta fall, trots att de förvärvsarbetar
            på heltid, utför det mesta av hushållsarbetet hemma utan lön.
            Om de skulle få en smula ersättning för det kan det inte anses
            vara särskilt ojämlikt.
          </note>
          <note>
            När det gäller frågan om att kvinnan skulle stanna hemma eftersom
            hon har lägst lön, har vi i dag på pappret en regel om lika lön
            för lika arbete. Vi vet att det i praktiken finns en rad möjligheter
            att kringgå detta, så det existerar inte i verkligheten.
          </note>
          <note>
            Det här är dock ett problem som vi måste gripa oss an i särskild
            ordning. Vi kan ju inte avstå från att utveckla en rättvisepolitik
            på ett område därför att vi passivt konstaterar eller utgår ifrån
            att en orättvisa på ett annat område kommer att bestå.
          </note>
          <note>
            Anf. 91 INGRID RONNE-BJÖRKQVIST
          </note>
          <note>
            (fp):
          </note>
          <note>
            Herr talman! Anita Persson svartmålar finansieringen på samma
            sätt som Gudrun
          </note>
          <note>
            Schyman gör. Det har jag redan berört i replikskiftet med Gudrun
            Schyman, så det hoppar jag över.
          </note>
          <note>
            Anita Persson fortsätter vidare i samma stil som i betänkandet
            och gör en mycket dogmatisk och onyanserad beskrivning av de båda
            alternativen.
          </note>
          <note>
            Hon säger t.ex. att vårdnadsbidraget, såsom det är beskrivet
            i vår trepartimotion skulle få en förödande effekt på valfriheten.
            Skulle inte Anita
          </note>
          <note>
            Persson kunna hålla med om att det finns för- och nackdelar både
            med föräldraförsäkring och vårdnadsbidrag och att det därför gäller
            att hitta en bra balansgång samt att föräldrarnas önskemål skall
            ha stor betydelse när man väljer alternativ.
          </note>
          <note>
            Det är uppenbarligen så att många vill ha vårdnadsbidrag.
          </note>
          <note>
            I föräldraförsäkringen finns det också saker som inskränker valfriheten.
            Marginaleffekterna för den som ökar sin arbetstid kan bli ända
            upp emot 100 %
          </note>
          <note>
            som en följd av att försäkringen bygger på inkomstbortfallsprincipen.
            Försäkringspengarna kan bara användas för att förkorta arbetstiden.
            De kan inte användas för alternativ barnomsorg, t.ex.
          </note>
          <note>
            för att kosta på en hjälp hemma, om man skulle vilja ha det.
            Anita Persson talar om att det är så viktigt att bygga ut barnomsorgen
            till full behovstäckning. Det är vi naturligtvis överens om, men
            socialdemokraternas sätt att bromsa utbyggnaden har gjort att
            många kommuner valt att inte bygga ut omsorgen för barn upp till
            18
          </note>
          <note>
            månaders ålder. Då tvingas föräldrarna att stanna hemma tills
            dess barnet uppnått ett och ett halvt års ålder.
          </note>
          <note>
            Socialdemokraterna säger att en fördel med den utbyggda föräldraförsäkringen
            är att man kan få möjlighet att arbeta sex timmars arbetsdag,
            om man börjar arbeta när barnet har uppnått 9 eller 12
          </note>
          <note>
            månaders ålder. Det är riktigt, men det förutsätter att det finns
            barnomsorgsplatser. Annars blir det bara ett tomt prat. Socialdemokraterna
            är skyldiga till att det tyvärr fortfarande är så stor brist på
            barnomsorgsplatser på grund av att man inte velat släppa fram
            alternativ.
          </note>
          <note type="speaker">
            Anf. 92 INGRID HEMMINGSSON (m):
          </note>
          <note>
            Herr talman! Anita Perssons argument har varit desamma år efter
            år. Tidigare har socialdemokraterna fått en del beröm för sin
            omvändelse i vissa frågor, men jag sade att de förändringarna
            var så små att de inte kunde räknas.
          </note>
          <note>
            Jag försäkrar, Anita Persson, att ni är i otakt med människorna
            och människornas önskemål. Det har kommit till nya värderingar,
            framför allt hos unga människor.
          </note>
          <note>
            Anita Persson sade att vi moderater skulle vara väldigt konservativa
            i ordets sämsta bemärkelse när det gäller jämställdheten. Tvärtom,
            men vi tror inte att jämställdheten dirigeras fram av politiker
            som sätter upp regler som människor måste följa. Vi tror att unga
            människor själva klarar jämställdheten, och det är deras värderingar
            som skall avgöra valet. Många tycker att småbarnstiden är så kort
            och utgör en så liten del av livet att de själva vill ta hand
            om sina barn. Det är väl ändå en värdering som vi politiker måste
            ta fasta på och underordna oss. Jag märker att Anita Persson har
            kvar sin övertro på att politisk styrning skall lösa alla problem.
          </note>
          <note>
            Så till frågan om platsbristen. Trepartiförslaget till vårdnadsersättning
            skulle ge 60 000 barn i Sverige
          </note>
          <note>
            18 000 kr. i handen. Det är faktiskt en maktfaktor att man för
            över pengarna från politikerna till dessa barn och deras föräldrar
            för att de skall kunna använda pengarna till att välja den barnomsorg
            de behöver. Detta kommer att medföra att föräldrarna själva kan
            ''välja bort'' platsbristen eftersom de får en mängd olika alternativ
            att välja emellan.
          </note>
          <note>
            Det har sagts många gånger att vårdnadsersättningen hotar utbyggnaden
            av barnomsorgen. Vårdnadsersättningen hotar den politikerstyrda
            utbyggnaden av barnomsorgen, den barnomsorgsform som politikerna
            bestämt att föräldrarna skall välja. Däremot främjar den föräldrarnas
            egna val. Att vänsterpartiet inte förstår det begriper jag, men
            att socialdemokraterna inte kan förstå det begriper jag inte.
          </note>
          <note>
            Jag har sagt tidigare från denna talarstol att den dagen kommer
            då ni måste ändra era åsikter även i denna fråga på grund av att
            kraven från föräldrarna kommer att bli mycket starka.
          </note>
          <note type="speaker">
            Anf. 93 ANITA PERSSON (s):
          </note>
          <note>
            Herr talman! Det är otroligt att lyssna till Ingrid
          </note>
          <note>
            Hemmingsson uppräkning av allt som det här vårdnadsbidraget på
            18 000 kr. skall kunna användas till. Föräldrarna skall få en
            väldigt stor valfrihet. De skall kunna välja det ena eller andra
            alternativet. Vad ni föreslår är att dessa 18 000 kr.
          </note>
          <note>
            skall tas från statsbidraget. Jag förmodar att det inte bara
            gäller statsbidraget till de kommunala verksamheterna utan även
            statsbidraget till de alternativa verksamhetsformerna. På den
            punkten skall ni väl inte göra någon skillnad.
          </note>
          <note>
            När kommunerna märker att vi i riksdagen inte prioriterar en
            utbyggnad av statsbidragen, låter de naturligtvis bli att bygga
            ut. Så var det när ni förra gången diskuterade frågan om vårdnadsbidrag.
          </note>
          <note>
            Varje gång ni tar upp detta förslag låter kommunerna bli att
            bygga ut barnomsorgen, eftersom de tror att borgarna kommer att
            träda till och att de därför inte behöver bygga ut, eftersom föräldrarna
            nu kommer att stanna hemma. Jag tycker att det är otroligt att
            höra Ingrid
          </note>
          <note>
            Hemmingsson förklaringar.
          </note>
          <note>
            Det är naturligtvis riktigt, Rosa Östh, att ni genomförde en
            hel del när ni tillhörde den borgerliga regeringen. Men ni genomförde
            inte vårdnadsbidraget.
          </note>
          <note>
            Ingrid Ronne-Björkqvist vill jag fråga vad det finns för fördelar
            med vårdnadsbidraget så länge det skall betalas med sänkta statsbidrag.
            Jag kan inte förstå att det i så fall blir några fördelar. Det
            kommer att drabba kvinnor som vill ut och arbeta, eftersom kommunerna
            inte kommer att bygga ut barnomsorgen. Man kan inte använda vårdnadsbidraget
            för att förkorta sin arbetstid, eftersom man måste använda det
            för att betala avgiften för sin barnomsorg.
          </note>
          <note type="speaker">
            Anf. 94 INGRID HEMMINGSSON (m):
          </note>
          <note>
            Herr talman! Det verkar på Anita Persson som om dessa 18 000
            var huvudsaken i vår motion. Man måste emellertid ställa dessa
            pengar i relation till hela den borgerliga synen på familjepolitiken.
            Om man läser vår motion, vilket jag förstår att några här i kammaren
            inte gjort, upptäcker man att den redovisar grundläggande principer
            i den borgerliga synen på familjen som avsevärt skiljer sig från
            de socialdemokratiska. Idén bakom dessa 18 000 är att föräldrarna
            själva skall få disponera en del av statsbidraget.
          </note>
          <note>
            Detta är också en fråga om rättvisa när det gäller statsbidragen.
            I dag favoriserar man heldagsomsorgen. Tanken är också att statsbidrag
            skall ges till alla former av barnomsorg oavsett huvudman. Detta
            kommer att leda till en hel del privata alternativ, eftersom det
            nu är föräldrarna som har dessa pengar i sin hand. Det är inte
            längre politikerna som bestämmer över hela summan. Vill man välja
            den kommunala barnomsorgen, tar man det statsbidrag man har i
            sin hand och betalar för sin barnomsorg.
          </note>
          <note>
            Vårdnadsersättningen innebär att det blir konkurrens och att
            kostnaderna pressas, så att avgifterna kan hållas nere.
          </note>
          <note>
            Det är alltså en stor idé som ligger bakom detta förslag. Idén
            är att vi skall sluta att bestämma över människors huvuden. Vi
            måste ge föräldrarna och barnen möjligheter att själva bestämma.
          </note>
          <note>
            Jag förstår att Anita Persson sitter fast i det gamla socialdemokratiska
            tänkesättet. I det familjepolitiska program som det socialdemokratiska
            kvinnoförbundet fortfarande säger sig stå bakom är grundinställningen
            att familjen inte räcker till. Samhället måste ta ett helt annat
            ansvar för barnens utveckling, heter det i programmet. Det sägs
            att den emotionella vården kan delas mellan samhälle och familj
            men att den sociala, intellektuella och materiella vården bör
            ligga på samhället. Med den inställningen, som hela tiden legat
            till grund för den socialdemokratiska politiken, förstår jag att
            Anita Persson i dag inte har möjligheter att förstå idén bakom
            förslaget att man skall överföra beslutanderätten till föräldrarna.
          </note>
          <note>
            Allt eftersom fler alternativ kommer fram föds nya idéer ur detta.
            Jag är helt övertygad om att människor själva vill ta hand om
            sina barn under småbarnstiden. Och fler röster om detta hörs.
          </note>
          <note>
            Visserligen är 18 000 kr. inte mycket, men det är bättre än ingenting.
          </note>
          <note type="speaker">
            Anf. 95 TREDJE VICE TALMANNEN:
          </note>
          <note>
            Jag får meddela att anslag om kvällsplenum nu har uppsats.
          </note>
          <note type="speaker">
            Anf. 96 ROSA ÖSTH (c):
          </note>
          <note>
            Herr talman! Nu måste jag be Anita Persson om största möjliga
            uppmärksamhet. Jag upprepar att man under den borgerliga regeringsperioden
            införde vårdnadsbidrag för tre månader. Det var ett litet första
            steg. Men sedan kom som bekant socialdemokraterna till makten.
            Men efter höstens val kommer det nya tider och nya möjligheter,
            och vi kan då gå vidare med detta förslag.
          </note>
          <note>
            Jag vill upprepa ytterligare en sak, eftersom Anita
          </note>
          <note>
            Persson uppenbarligen tänker på andra saker än det som vi diskuterar
            här i dag, och det gäller valfriheten och vad vi lägger in i detta
            begrepp.
          </note>
          <note>
            Valfrihet för oss i centern är inte att Anita Persson eller någon
            annan socialdemokrat eller ens vänsterpartist skall välja åt småbarnsföräldrarna,
            utan valfrihet innebär att småbarnsföräldrarna själva skall välja.
            Men från samhällets sida kan vi underlätta för dem genom att utforma
            stödet på så sätt att det ger en valmöjlighet. Vi kan också visa
            en smula tilltro till barnfamiljernas förmåga att utföra detta
            val.
          </note>
          <note>
            Den borgerliga familjepolitiken och centerns familjepolitik handlar
            inte bara om ett vårdnadsbidrag, utan den handlar om att man ger
            utrymme för en mångfald av barnomsorgsformer.
          </note>
          <note>
            Även om vi har en bra utbyggd barnomsorg i
          </note>
          <note>
            Sverige är det de facto 208 000 barn som står utanför barnomsorgen.
            Och då räknar jag alltså in den öppna förskolan och deltidsförskolan
            i barnomsorgen utan det som vi vanligtvis menar med barnomsorg,
            alltså daghem eller familjedaghem. Och det innebär uppenbara problem
            att klara dessa 208 000 barns behov om vi inte tillåter andra
            former och andra möjligheter.
          </note>
          <note>
            Jag tycker att det vore klädsamt om Anita Persson kunde erkänna
            att socialdemokraterna på punkt efter punkt har tvingats till
            reträtt i fråga om det förslag som de borgerliga partierna har
            lagt fram, förslag som ni tidigare har motarbetat med samma lidelse
            som ni i dag gör när det gäller vårdnadsbidraget.
          </note>
          <note type="speaker">
            Anf. 97 ANITA PERSSON (s):
          </note>
          <note>
            Herr talman! Detta har utvecklats till att bli en mycket intressant
            debatt. Rosa Östh sade att man under den borgerliga regeringsperioden
            införde ett vårdnadsbidrag. Men det var i alla fall en nyhet för
            mig. Jag har tidigare inte i något sammanhang hört talas om att
            man införde någon form vårdnadsbidrag.
          </note>
          <note>
            Visst väljer småbarnsföräldrarna själva. Om det finns en valmöjlighet
            för dem vill de gå ut och arbeta. Det är helt självklart. Men
            det är på det sättet som Ingrid Hemmingsson sade att de vill stanna
            hemma när barnen är små. Och jag kan bara beklaga att vi inte
            har kunnat bygga ut föräldraförsäkringen till 18 månader. Men
            det finns i dag en utbyggd föräldraförsäkring under 12
          </note>
          <note>
            månader och med ytterligare 90 dagar med 60 kr.
          </note>
          <note>
            per dag.
          </note>
          <note>
            Jag står verkligen bakom den socialdemokratiska familjepolitiken,
            eftersom den gör det möjligt för kvinnorna att förvärsarbeta.
            Därför är det så viktigt att barnomsorgen fortfarande kan byggas
            ut.
          </note>
          <note>
            Enligt den barnomsorgsundersökning som gjordes
          </note>
          <note>
            1990 står 62 600 barn och inte 208 000 i kö till barnomsorgen.
            Denna undersökning visar också att
          </note>
          <note>
            85 % av föräldrarna vill ha plats i kommunalt daghem, 8 % vill
            ha plats i familjedaghem, och 7 %
          </note>
          <note>
            vill ha plats i alternativt daghem. I kön till alternativ barnomsorg
            finns ca 4 700. Det är alltså helt klart att föräldrarna vill
            ha den kommunala barnomsorgen. Därför är det viktigt att vi kan
            bygga ut den. Det är där det stora hindret ligger om man skall
            införa ett vårdnadsbidrag som skall täckas med det statsbidrag
            som i dag går till barnomsorgen. Och föräldrarna skall med vårdnadsbidraget
            betala dels den avgift som utgår i dag, dels en förhöjd avgift
            för att täcka det borttagna statsbidraget.
          </note>
          <note type="speaker">
            Anf. 98 INGRID HEMMINGSSON (m):
          </note>
          <note>
            Herr talman! Anita Persson medgav att det faktiskt kunde tänkas
            att småbarnsföräldrar vill ta hand om sina egna barn. Men samtidigt
            vill hon inte ge småbarnföräldrarna frihet att göra det. Hon hänvisar
            till föräldraförsäkringen som täcker inkomstbortfallet under ett
            år. Enligt vårt förslag skall föräldraförsäkringen även i fortsättningen
            vara ett år. Men sedan då? När detta år har gått återstår alla
            de orättvisor som finns i dag, dvs. att drygt en tredjedel av
            Sveriges barn inte får ta del av det allmännas stöd. Dessutom
            lovar och lovar socialdemokraterna att de skall bygga ut föräldraförsäkringen.
            Anledningen till att vi anser att den även i fortsättningen skall
            vara ett år är att om man bygger ut den till att bli mycket längre
            ökar orättvisorna. De som drar nytta av denna föräldraförsäkring
            är de som är duktiga på att planera sitt barnafödande och de som
            har en hög inkomst. De som är arbetslösa, de som har låg inkomst
            eller de som inte kan planera in barnet på sådant sätt att de
            får del av denna föräldraförsäkring drar en verklig nitlott. De
            har ingen som helst nytta av föräldraförsäkringen.
          </note>
          <note>
            Därför har vi borgerliga sagt att föräldraförsäkringen skall
            vara ett år, men efter det vill vi att det vårdnadsbidrag som
            vi har diskuterat i dag skall utgå. Detta vill vi ha för att föräldrarna
            även efter ett år skall få valfrihet. Småbarnstiden är inte bara
            ett år, utan varje familj måste själv få bestämma vem som skall
            ta hand om och vårda barnen. Vårt förslag är att vårdnadsbidrag
            skall utgå till dess barnet fyller sju eller börjar skolan.
          </note>
          <note>
            Jag talade om att det är viktigt för oss att familjerna skall
            kunna leva på sin lön och inte bli beroende av bidrag. Anita Persson
            och socialdemokraterna tycker precis tvärtom. Det var ganska mycket
            skryt i Anita Perssons anförande om att socialdemokratena ökar
            bidragen --
          </note>
          <note>
            bostadsbidragen och barnbidragen. Vad innebär det? Jo, det innebär
            att familjerna sitter fast i en fälla. De kan inte påverka sin
            ekonomiska situation.
          </note>
          <note type="speaker">
            Anf. 99 ROSA ÖSTH (c):
          </note>
          <note>
            Herr talman! Jag skall bara kortfattat säga att jag är glad att
            jag ändå har lyckats lära Anita Persson något i dag, nämligen
            att en bit av vårdnadsersättningen infördes under de borgerliga
            regeringsåren.
          </note>
          <note>
            Beträffande hur många barn som står i kö till barnomsorgen sade
            jag inte att det var 208 000, utan jag sade att 208 000 barn står
            utanför den traditionella barnomsorgen. Det visar dels att det
            finns många barn som inte får del av det barnomsorgsstöd som delas
            ut, dels att föräldrarna till många av dessa barn efterfrågar
            en plats.
          </note>
          <note type="speaker">
            Anf. 100 ANITA PERSSON (s):
          </note>
          <note>
            Herr talman! Jag skall inte heller förlänga debatten mycket längre.
            Jag vet att vi har mycket på vårt program i dag.
          </note>
          <note>
            Ingrid Hemmingsson säger att det kan tänkas att man vill stanna
            hemma när barnen är små. Visst vet jag att man vill stanna hemma
            när barnen är små.
          </note>
          <note>
            Och det är därför som det är så viktigt att föräldraförsäkringen
            finns, eftersom man då kan stanna hemma. Och då är det inte bara
            mamman som kan stanna hemma, utan man kan även välja att låta
            pappan stanna hemma.
          </note>
          <note>
            Föräldraförsäkringen gör nämligen detta möjligt.
          </note>
          <note>
            Det gör inte ert vårdnadsbidrag. Om föräldraförsäkringen byggs
            ut är den så bra konstruerad att man kan ta ut den i olika etapper.
          </note>
          <note>
            Den får tas ut ända tills barnet fyller åtta år. Och man kan
            alltså minska sin arbetstid om man vill utan att det sker på beskostnad
            av den kommunala barnomsorgen.
          </note>
          <note type="speaker">
            Anf. 101 INGRID HEMMINGSSON (m):
          </note>
          <note>
            Herr talman! Fortfarande anser Anita Persson att man skall få
            stanna hemma med sina barn under ett år. Men hur man än delar
            upp föräldraförsäkringen under detta år har den inte den betydelse
            som Anita
          </note>
          <note>
            Persson sade. Detta har jag emellertid inte tid att nu gå in
            på. Vad det handlar om är att ni socialdemokrater anser att det
            är politikerna som skall välja åt folk.
          </note>
          <note>
            Förslaget till det första steget till vårdnadsbidrag är så oerhört
            flexibelt, mycket mer flexibelt än vad vi har kunnat tala om här
            i dag, eftersom det kan användas till att förkorta arbetstiden,
            och det kan båda föräldrarna göra. De har alltså 1 000 kr. per
            månad till det. Men framför allt är det föräldrarna till 600 barn
            i Sverige som får 18 000 kr. om året i sin hand. Detta är alltså
            en stor maktfaktor, eftersom föräldrarna kan använda dessa pengar
            till att välja vilken barnomsorg de vill ha. De är inte beroende
            av den som politikerna erbjuder, utan de kan välja privata lösningar.
            Och privata lösningar kommer att erbjudas eftersom makten nu till
            en liten del genom detta förslag har flyttats över till föräldrarna.
            Om man kunde flytta över hela makten till föräldrarna skulle de
            plötsligt bli myndigförklarade och själva kunna bestämma, och
            därmed kommer också utbudet.
          </note>
          <note type="speaker">
            Anf. 102 ANITA PERSSON (s):
          </note>
          <note>
            Herr talman! Först och främst är det inte politikerna som väljer
            åt föräldrarna, utan det är föräldrarna själva som väljer om de
            vill stanna hemma och om de vill förvärvsarbeta. Det är inte politikerna
            som gör det. Men vi kan göra det möjligt för dessa föräldrar att
            förvärvsarbeta genom att bygga ut barnomsorgen. Och kom inte och
            säg att man kan förkorta arbetstiden med hjälp av vårdnadsbidraget,
            eftersom ni skall använda vårdnadsbidraget till att betala barnomsorgen.
            Ni skall ju ta bort statsbidragen till barnomsorgen, som i stället
            skall bekostas genom vårdnadsbidraget. Hur skall man då kunna
            förkorta sin arbetstid?
          </note>
          <note>
            Överläggningen om avd. 2 var härmed avslutad.
          </note>
          <note>
            Socialutskottets betänkande SoU12
          </note>
          <note>
            Mom. 1 (inriktningen av socialpolitiken)
          </note>
          <note>
            Först biträddes reservation 3 av Ulla Tillander och Rosa Östh
            i motsvarande del med 33 röster mot
          </note>
          <note>
            14 för reservation 4 av Gudrun Schyman. 226
          </note>
          <note>
            ledamöter avstod från att rösta.
          </note>
          <note>
            Härefter biträddes reservation 3 av Ulla Tillander och Rosa Östh
            i motsvarande del med 32 röster mot
          </note>
          <note>
            30 för reservation 2 av Daniel Tarschys och Ingrid
          </note>
          <note>
            Ronne-Björkqvist i motsvarande del. 214
          </note>
          <note>
            ledamöter avstod från att rösta.
          </note>
          <note>
            Därpå bifölls reservation 1 av Per Stenmarck m.fl.
          </note>
          <note>
            i motsvarande del med 54 röster mot 33 för reservation 3 av Ulla
            Tillander och Rosa Östh i motsvarande del. 188 ledamöter avstod
            från att rösta.
          </note>
          <note>
            Slutligen bifölls utskottets hemställan med 147
          </note>
          <note>
            röster mot 55 för reservation 1 av Per Stenmarck m.fl. i motsvarande
            del. 74 ledamöter avstod från att rösta.
          </note>
          <note>
            Mom. 2 (ökad valfrihet inom den sociala tjänstesektorn och hälso-
            och sjukvården)
          </note>
          <note>
            Utskottets hemställan bifölls med 151 röster mot
          </note>
          <note>
            121 för reservation 5 av Daniel Tarschys m.fl. 5
          </note>
          <note>
            ledamöter avstod från att rösta.
          </note>
          <note>
            Mom. 3 (vårdnadsbidrag)
          </note>
          <note>
            Utskottets hemställan bifölls med 153 röster mot
          </note>
          <note>
            115 för reservation 6 av Daniel Tarschys m.fl. i motsvarande
            del. 8 ledamöter avstod från att rösta.
          </note>
          <note>
            Mom. 32 (ökade resurser till sjukvården)
          </note>
          <note>
            Utskottets hemställan bifölls med 244 röster mot
          </note>
          <note>
            32 för reservation 17 av Ulla Tillander och Rosa
          </note>
          <note>
            Östh.
          </note>
          <note>
            Mom. 36 (dagbarnvårdare åt eget barn)
          </note>
          <note>
            Utskottets hemställan bifölls med 246 röster mot
          </note>
          <note>
            17 för reservation 21 av Anita Stenberg. 14
          </note>
          <note>
            ledamöter avstod från att rösta.
          </note>
          <note>
            Mom. 43 (bidrag till Mättingeprojektet)
          </note>
          <note>
            Utskottets hemställan -- som ställdes mot reservation 28 av Bo
            Holmberg m.fl. -- bifölls med acklamation.
          </note>
          <note>
            Mom. 50 (medelsanvisningen till Bidrag till handikapporganisationer)
          </note>
          <note>
            Utskottets hemställan bifölls med 240 röster mot
          </note>
          <note>
            13 för reservation 36 av Gudrun Schyman i motsvarande del. 23
            ledamöter avstod från att rösta.
          </note>
          <note>
            Mom. 51 (bidrag till handikapporganisationernas internationella
            arbete)
          </note>
          <note>
            Utskottets hemställan -- som ställdes mot reservation 36 av Gudrun
            Schyman i motsvarande del -- bifölls med acklamation.
          </note>
          <note>
            Mom. 53 (tolkverksamheten)
          </note>
          <note>
            Utskottets hemställan bifölls med 230 röster mot
          </note>
          <note>
            19 för reservation 38 av Anita Stenberg. 25
          </note>
          <note>
            ledamöter avstod från att rösta.
          </note>
          <note>
            Mom. 56 (stöd till organisationer som bedriver rehabiliteringsarbete)
          </note>
          <note>
            Utskottets hemställan bifölls med 245 röster mot
          </note>
          <note>
            31 för reservation 40 av Daniel Tarschys och Ingrid
          </note>
          <note>
            Ronne-Björkqvist. 1 ledamot avstod från att rösta.
          </note>
          <note>
            Mom. 61 (uttalande om ökat stöd till barnjourverksamhet m.m.)
          </note>
          <note>
            Utskottets hemställan bifölls med 256 röster mot
          </note>
          <note>
            16 för reservation 44 av Anita Stenberg. 1 ledamot avstod från
            att rösta.
          </note>
          <note>
            Mom. 62 (bidrag till kvinnojourernas riksorganisation m.m.)
          </note>
          <note>
            Utskottets hemställan bifölls med 242 röster mot
          </note>
          <note>
            33 för reservation 45 av Daniel Tarschys och Ingrid
          </note>
          <note>
            Ronne-Björkqvist. 2 ledamöter avstod från att rösta.
          </note>
          <note>
            Mom. 65 (uttalande om de hemlösas situation m.m.)
          </note>
          <note>
            Utskottets hemställan bifölls med 233 röster mot
          </note>
          <note>
            43 för reservation 47 av Ulla Tillander och Rosa
          </note>
          <note>
            Östh.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Beslut om uppskjuten votering
          </note>
          <note>
            På förslag av tredje vice talmannen medgav kammaren att de ärenden
            som hann debatteras färdigt under återstoden av dagens sammanträde
            skulle företas till avgörande i ett sammanhang i början av kammarens
            arbetsplenum onsdagen den
          </note>
          <note>
            24 april.
          </note>
          <note>
            8 § Idrott (kulturutskottets betänkande KrU17)
          </note>
          <note>
            (forts. från prot. 96)
          </note>
          <note type="speaker">
            Anf. 103 KAJ NILSSON (mp):
          </note>
          <note>
            Herr talman! Jag får härmed försöka att axla den otacksamma uppgiften
            att väcka liv i den rumphuggna debatten om idrotten från i går
            natt.
          </note>
          <note>
            Då efterlyste flera talare en heltäckande idrottsdebatt, i stället
            för den snuttifiering som det ibland innbär med enstaka betänkanden.
            Jag måste emellertid i det här sammanhanget prisa snabbprotokollservicen
            här i kammaren, som jag har tagit del av under eftermiddagen och
            där gårdagens debatt refereras.
          </note>
          <note>
            Herr talman! Jag beklagar mig inte för egen del. Jag kommer bara
            att göra ett kort inlägg. Det gäller miljöpartiets syn på idrottens
            framtida inriktning, på kommersialiseringen inom idrotten med
            inslag av sponsring och på medicineringen av idrottsutövare, vilket
            vi har fört fram i ett par motioner. Här i betänkandet sker det
            i form av ett särskilt yttrande.
          </note>
          <note>
            Vi är mycket kritiska till vissa av idrottens avarter, som får
            alltmer groteska uttryck. Vi vill kanalisera samhällets idrottsstöd
            till breddidrotten, ett slags allemanssportande med jämlika möjligheter
            och resurser för män och kvinnor. Vi vill öka motionsidrotten,
            eventuellt på tävlingsidrottens bekostnad, om inte resurserna
            räcker till, vilket kanske skulle kunna föra samman pojkar och
            flickor, kvinnor och män i större utsträckning till att vilja
            och kunna idrotta tillsammans. Nu är detta emellertid i första
            hand en kommunal uppgift.
          </note>
          <note>
            Idrottsrörelsen och riksidrottsförbundet har ställt i utsikt
            att dessa frågor utreds, eller kommer att utredas, i sådan utsträckning
            att man kan komma till rätta med problemen. Vi respekterar denna
            beslutsamhet och har därför inte reserverat oss, även om en sådan
            utredning inte ännu har gett några entydiga resultat. Kampen mot
            dopning har getts högsta prioritet. Det är tillfredsställande.
          </note>
          <note>
            Herr talman! En del av våra syften med motionerna tillgodoses
            också, bl.a. i reservation 1 av vänsterpartiet och reservation
            3 av moderaterna och folkpartiet liberalerna -- den senare gäller
            idrottens möjligheter att ta sig an handikapprörelsens idrottsutövare
            och ge dem möjlighet till fysisk rekreation genom idrott --
          </note>
          <note>
            varför jag ställer mig bakom dessa båda reservationer. I övrigt
            yrkar jag bifall till utskottets hemställan.
          </note>
          <note type="speaker">
            Anf. 104 LARS-OVE HAGBERG (v):
          </note>
          <note>
            Herr talman! I denna rumphuggna idrottsdebatt vill jag inskränka
            mig till att redovisa att vänsterpartiet ställer sig bakom de
            reservationer som Alexander Chrisopoulos har undertecknat.
          </note>
          <note>
            Den första är reservation 1, om idrottsrörelsens framtida inriktning.
            Jag kan i stort sett instämma i det Kaj Nilsson nyss har sagt
            från talarstolen om idrottens framtid. Den andra reservationen
            handlar om medelsanvisningen till idrotten. Det gäller framför
            allt en uppräkning av det lokala aktivitetsstödet. Dessutom finns
            en reservation om det reala värdet av aktivitetsstödet. Vi stöder
            även stimulansbidraget till ridverksamheten för barn och ungdom,
            vilket framför allt handlar om flickors möjligheter till idrottsutövande.
            Reservation 10 rör skattereformens effekter för idrottsföreningar
            vars lokaler framför allt drabbas av momsbeläggningen.
          </note>
          <note>
            Vi ställer oss bakom dessa reservationer och yrkar bifall till
            reservation 1.
          </note>
          <note>
            Dessutom vill jag till protokollet anföra att motion
          </note>
          <note>
            524 har tillstyrkts. Det är ett tillkännagivande av att idrottsrörelsen
            på ett bättre sätt skall redovisa hur anslaget fördelas mellan
            manlig och kvinnlig idrott.
          </note>
          <note type="speaker">
            Anf. 105 LARS AHLSTRÖM (m):
          </note>
          <note>
            Herr talman! Jag har begärt ordet därför att debatten om detta
            betänkande i går kväll fick ett något abrupt slut. Vi började
            ungefär kl. 22.20 och hade då en talarlista med en antecknad tid
            av 57
          </note>
          <note>
            minuter. Efter Anders Nilssons anförande, som slutade fem minuter
            i elva, begärde jag och Jan
          </note>
          <note>
            Hyttring replik, men då avbröts debatten. Jag beklagar detta,
            dels därför att varken Anders
          </note>
          <note>
            Nilsson eller Jan Hyttring kan närvara i dag, dels därför att
            vår ambition i går kväll var att med ett par mycket korta replikskiften
            kunna slutföra idrottsdebatten.
          </note>
          <note>
            Det är inte särskilt stimulerande att få debattera under stor
            tidspress. Jag kan alltså inte i dag gå i polemik mot Anders Nilsson,
            eftersom han är förhindrad att närvara. Jag vill dock poängtera
            att den beskrivning av situationen för svensk idrott som jag tecknade
            i går kväll väl överensstämmer med de uttalanden som vid olika
            tillfällen har gjorts av kända företrädare för svensk idrott.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 24 april.)
          </note>
          <note>
            9 § Folkrörelse- och ungdomsverksamhet m.m.
          </note>
          <note>
            Föredrogs
          </note>
          <note>
            kulturutskottets betänkande
          </note>
          <note>
            1990/91:KrU18 Folkrörelse- och ungdomsverksamhet m.m. (prop.
            1990/91 delvis).
          </note>
          <note type="speaker">
            Anf. 106 LARS AHLSTRÖM (m):
          </note>
          <note>
            Herr talman! Kulturutskottets betänkande nr 18
          </note>
          <note>
            har rubriken folkrörelse- och ungdomsverksamhet m.m. Här behandlas
            allt ifrån statens ungdomsråd till bingo- och kasinoverksamhet.
          </note>
          <note>
            I en värld där personliga kontakter människor emellan är en förutsättning
            för förståelse, fred och framsteg betyder naturligtvis våra ungdomars
            möjligheter till utlandsbesök, studier och praktik oerhört mycket.
            Vi måste tidigt lära oss andra länders förutsättningar, problem
            och framtidsutsikter. Vi behöver verkligen vidga våra vyer. När
            gränserna i Europa mer eller mindre suddas ut ökar på ett dramatiskt
            sätt våra möjligheter att resa, studera och arbeta utomlands.
          </note>
          <note>
            För mig, med ett förflutet inom hantverket, går tankarna osökt
            till gångna generationers gesällvandringar. Det var den tidens
            sätt för unga människor att förkovra sig i sitt yrke.
          </note>
          <note>
            Mot denna bakgrund är det en självklarhet att seriöst ungdomsutbyte
            måste stödjas och underlättas. I den moderata motionen Kr11 noterar
            vi att det förekommer ett omfattande internationellt utbyte som
            arrangeras av enskilda organisationer. Förra året studerade ca
            3 000
          </note>
          <note>
            gymnasieungdomar utomlands inom ramen för ett utbytesprogram.
            Inte minst inom de yrkesinriktade utbildningarna, där man nu endast
            kan få behålla studiebidraget om utbildningen saknas i Sverige,
            behövs ett nytänkande och en större öppenhet om vi i Sverige skall
            få möjlighet att följa med i den snabba tekniska utvecklingen.
          </note>
          <note>
            För att i någon mån ekonomiskt bidra till de ofta betydande merkostnader
            som utlandsstudier förorsakar har moderata samlingspartiet föreslagit
            att elever som bedriver gymnasiestudier utomlands skall ha rätt
            till studiebidrag och inackorderingstillägg på samma villkor som
            gäller i
          </note>
          <note>
            Sverige. Beträffande den nu föreslagna ökningen av anslagen till
            internationellt ungdomsutbyte, anser vi att dessa medel bättre
            skulle tjäna sitt syfte genom att de i stället anvisas de ungdomar
            som bl.a. genom olika organisationer ges möjlighet till gymnasiestudier
            utomlands. Fördelningen av medel bör göras av centrala studiestödsnämnden.
          </note>
          <note>
            Vi vill alltså minska anslaget Stöd till internationellt ungdomsutbyte
            med 1 milj.kr. och i stället tillföra anslaget Studiehjälp m.m.
            under utbildningsdepartementets huvudtitel 1 milj.kr.
          </note>
          <note>
            I kulturutskottets tidigare behandlade betänkande nr 17 angående
            idrott framhöll jag bl.a. vikten av att stärka idrottens finansiering.
            Beroendet av det statsfinansiella läget måste minska och idrottsföreningarna
            måste ges helt andra möjligheter att få del av spel- och lotterimarknaden.
            För att belysa den bistra verkligheten vill jag än en gång erinra
            om vad lotteriutredningen slog fast i ett betänkande 1979:
          </note>
          <note>
            ''Om de statliga lotterierna och totalisatorspelen i framtiden
            tillåts öka på samma sätt som hittills finns enligt vår mening
            risk för en ogynnsam utveckling för den ideella sektorn. Det statliga
            spelet bör därför inte tillåtas att ytterligare breda ut sig på
            det ideella spelets bekostnad.'' Detta uttalades 1979
          </note>
          <note>
            och alla är vi ju medvetna om den dramatiska utveckling som har
            skett sedan dess.
          </note>
          <note>
            Vissa förbättringar skedde genom lotterilagen
          </note>
          <note>
            1988, men ännu återstår mycket. Därför återkommer vi moderater
            i årets idrottsmotion med samma sju krav som tidigare år. De handlar
            sammanfattningsvis om de ideella organisationernas rätt att utveckla
            nya spelformer.
          </note>
          <note>
            Jag hoppas mycket på den parlamentariska utredning som nu --
            tyvärr ett år försenad -- äntligen har tillsatts. Dess arbetsuppgifter
            är omfattande och dess resultat av utomordentligt stor betydelse
            för svensk idrotts framtid.
          </note>
          <note>
            Jag tror fullt och fast på riktigheten av att idrotten i Sverige
            skall erhålla en viss procentuell del av
          </note>
          <note>
            Tipstjänsts omsättning. Liksom tidigare anser vi att såväl automatspel
            som kasinon av internationell typ bör tillåtas.
          </note>
          <note>
            Herr talman! För att spara tid yrkar jag bifall endast till reservation
            4, men vi står självfallet bakom reservationerna 1, 15 och 16.
          </note>
          <note type="speaker">
            Anf. 107 LOLA BJÖRKQUIST (fp):
          </note>
          <note>
            Herr talman! Som Lars Ahlström sade är det en brokig mängd ärenden
            som behandlas i detta betänkande. Jag tänker börja med att beröra
            folkrörelsernas arbete.
          </note>
          <note>
            Folkrörelserna engagerar många människor som oberoende av inkomst
            har möjlighet att delta och engagera sig inom de mest skilda områden.
          </note>
          <note>
            Samtidigt har folkrörelserna genom åren i högsta grad varit folkbildande
            och tack vare dem har vår demokrati kunnat utvecklas. Nya grupper
            har lärt sig att arbeta på ett demokratiskt sätt.
          </note>
          <note>
            I den brytningstid som vi nu befinner oss i är det väsentligt
            att folkrörelserna kan fortsätta att utveckla sin verksamhet.
            Därför var folkpartiet liberalerna noga med att skattereformens
            eventuella effekter på folkrörelsernas arbete skulle följas upp.
          </note>
          <note>
            Det gällde framför allt handikapp- och idrottsrörelsen samt trossamfunden.
            Till de senare ville folkpartiet liberalerna anslå ytterligare
            3
          </note>
          <note>
            milj.kr., men det kravet framfördes i ett tidigare betänkande,
            och vi fick inte med oss någon majoritet för detta.
          </note>
          <note>
            Som andre vice talmannen sade i går när vi diskuterade idrott
            har vi i folkpartiet också föreslagit en kraftig höjning av det
            lokala aktivitetsstödet och att en större andel av
          </note>
          <note>
            Tipstjänsts överskott skall gå till idrotten.
          </note>
          <note>
            Dessutom förordar vi en fortsatt befrielse från sociala avgifter,
            upp till ett halvt basbelopp. Vi är överens med en majoritet i
            kulturutskottet om det extra stöd på 100 milj.kr. som nu föreslås
            till organisationernas barn- och ungdomsverksamhet.
          </note>
          <note>
            Det innebär bl.a. att det lokala aktivitetsstödet kan höjas kraftigt,
            från 17 till 28 kr.
          </note>
          <note>
            När det gäller föreningarnas lotteriverksamhet --
          </note>
          <note>
            ett annat viktigt sätt för föreningarna att öka sina intäkter
            -- har folkpartiet liberalerna denna gång inte ställt sig bakom
            motionskraven beträffande extra omgångar av trisslotterier för
            folkrörelseändamål. Dels beror det på att det finns andra konkreta
            förslag om stöd och kompensation, bl.a. de 100 milj.kr. som jag
            nyss nämnde, Dels förutsätter vi att den parlamentariska lotteriutredning
            som nu äntligen skall komma i gång skyndsamt arbetar fram förslag
            som ger de ideella organsationerna andra och större möjligheter
            att använda sig av nya spelformer.
          </note>
          <note>
            Till detta kommer att det enligt lotterinämndens anvisningar
            från den 1 mars i år skulle vara möjligt att höja vinstbeloppet
            vid bingospel till ett helt basbelopp. Detta hade statsrådet föreslagit
            i budgetpropositionen, men det är ännu inte lagreglerat. Därför
            föreslår utskottet att det skall bli en sådan lagreglering fr.o.m.
            den 1 juli i år. På så sätt ges folkrörelserna ytterligare en
            möjlighet att öka sina intäkter.
          </note>
          <note>
            Herr talman! Folkpartiet liberalerna har endast en reservation
            fogad till detta betänkande, reservation nr 1, där vi tillsammans
            med moderaterna föreslår att statens ungdomsråd skall avvecklas
            och att regeringen, dvs. civildepartementet i stället skall överta
            den fördelning av medel till ungdomsorganisationerna som rådet
            nu har ansvaret för. Med detta följer att inga nya medel bör anvisas
            till ungdomsrådet för 1991/92 och att en del av det föreslagna
            anslaget till rådet, dvs. 1
          </note>
          <note>
            milj.kr., i stället anvisas till civildepartementet.
          </note>
          <note>
            Jag yrkar därmed bifall till reservation nr 1.
          </note>
          <note>
            Slutligen vill jag också beröra det internationella ungdomsutbyte
            som behandlas i detta betänkande.
          </note>
          <note>
            I dessa dagar med stora förändringar i vår omvärld, med rivna
            murar och med allt större framtida möjligheter för våra ungdomar
            att studera och arbeta utanför Sverige, är det viktigt att så
            många som möjligt kan få den chans till utveckling som ett sådant
            utbyte kan innebära.
          </note>
          <note>
            När man frågar svenska ungdomar vilka förväntningar de har på
            ett närmande till Europa och EG är det i första hand just att
            de lättare skall kunna resa fritt, studera och arbeta i andra
            länder.
          </note>
          <note>
            Inom Norden finns det flera program att välja på och inom EG
            arbetar man intensivt med ungdomsutbyten, med att öka språkkunskaperna
            och med att bygga nätverk av allehanda slag.
          </note>
          <note>
            Det är helt nödvändigt att man i Sverige arbetar för att också
            svenska ungdomar kan ta del av samma erbjudanden som gäller för
            ungdomar i andra länder. Folkpartiet liberalerna stöder alla försök
            och diskussioner som leder fram till bra kontaktmöjligheter.
          </note>
          <note>
            Parallellt med att intresset för utbyte blir större, ökar också
            behovet av att informationen om vilka möjligheter som finns lätt
            kommer ungdomarna till del. Därför behövs en samordning och spridning
            av informationen. Ansvaret skall läggas på den nya
          </note>
          <note>
            Stiftelsen för internationellt ungdomsutbyte, men det skall inte
            byggas upp någon stor byråkrati.
          </note>
          <note>
            Detta framhålls också i propositionen, vilket är viktigt att
            påpeka, liksom att Landsrådet för
          </note>
          <note>
            Sveriges ungdomsorganisationer och de organisationer som är anslutna
            härtill inte skall fråntas den samordning som man i dag har.
          </note>
          <note>
            Svenska institutet arbetar ju med att också lägga upp databaserför
            information. Det är självfallet nödvändigt och viktigt att stiftelsen
            för internationellt ungdomsutbyte samarbetar med svenska institutet.
          </note>
          <note>
            I övrigt följer vi regeringens arbete med översynen av allmänna
            arvsfonden -- eventuellt kan också sådana medel ges till ungdomar
            som vill studera eller arbeta utomlands -- utvecklingen av ett
            ungdomscertifikat enligt Europarådets förslag, konsumentverkets
            arbete med kraven på ungdomsutbytesarrangemang och centrala studiestödsnämndens
            arbete med förändringen av studiehjälpssystemet. Där ingår att
            centrala studiestödsnämnden också skall se över hur stödet till
            gymnasieungdomar som vill studera utomlands skall kunna förbättras.
            Folkpartiet liberalerna anser för övrigt att statsbidraget när
            det gäller gymnasiala studier skall knytas till eleverna, vilket
            också underlättar ett val av studier utomlands.
          </note>
          <note>
            Som jag tidigare har nämnt har vi endast en reservation fogad
            till detta betänkande. Jag yrkar alltså bifall till reservation
            nr 1.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslöt kl. 17.59 på förslag av tredje vice talmannen
            att ajournera förhandlingarna till kl.
          </note>
          <note>
            19.00.
          </note>
          <note>
            Återupptagna ärenden
          </note>
          <note>
            Förhandlingarna återupptogs kl. 19.00.
          </note>
          <note>
            9 § (forts.) Folkrörelse- och ungdomsverksamhet m.m. (forts.
            KrU18)
          </note>
          <note type="speaker">
            Anf. 108 STINA GUSTAVSSON (c):
          </note>
          <note>
            Herr talman! Ett aktivt kulturintresse grundläggs redan i barndomen.
            Förstahandsansvaret för barn och ungdomars kulturella utveckling
            ligger enligt centerns mening hos föräldrarna.
          </note>
          <note>
            Förutsättningarna att med framgång klara denna uppgift varierar
            -- det är vi säkert överens om här i kammaren; därför måste också
            andra vara beredda att träda till och ge sitt stöd.
          </note>
          <note>
            Vi torde också vara övrens om att mellanfolkliga kontakter och
            internationella utbyten är viktiga förutsättningar i arbetet för
            fred i världen och för bättre förståelse mellan olika kulturer.
            Varje år deltar också tusentals svenska ungdomar i någon form
            av organiserat ungdomsutbyte med andra länder.
          </note>
          <note>
            Det ökade ungdomsutbytet har i första hand vänt sig till studerande
            och välutbildade i de äldre åldersgrupperna. Det gäller t.ex.
            program som
          </note>
          <note>
            ERASMUS och COMETT. I centern anser vi det vara minst lika viktigt
            att utveckla ungdomsutbytet mellan de nordiska länderna. Ett sätt
            är att stödja lägerskolverksamhet för yngre ungdomar i våra nordiska
            länder.
          </note>
          <note>
            I stort delar vi i centern den syn på internationellt ungdomsutbyte
            som regeringen framför i proposition nr 78. Vi ställer oss också
            positiva till de tre mål som föreslås för verksamheten, dvs. att
            utbudet breddas till fler ungdomsgrupper och till geografiska
            områden som Sverige i dag har litet utbyte med. Vi vill också
            ha till stånd en förbättring av information och samordning och
            ett bibehållande av ungdomskortet.
          </note>
          <note>
            Vi har dock från centern föreslagit att några förtydliganden
            skall göras. Det har vi fått gehör för i kulturutskottet. Bl.a.
            gäller det de uppgifter som
          </note>
          <note>
            Stiftelsen för internationellt ungdomsutbyte skall handha, nämligen
            att stödja och sprida information. Likaså skall det klart sägas
            ifrån att det är ifrån att det är Landsrådet för Sveriges
          </note>
          <note>
            Ungdomsorganisationer som ansvarar för samordningen av utbytesverksamheten
            för de anslutna organisationerna.
          </note>
          <note>
            Herr talman! Folkrörelserna bedriver i dag en vittomfattande
            verksamhet med mer eller mindre anknytning till de ursprungliga
            folkrörelsetraditionerna. För kulturlivet innebär folkrörelserna
            mycket stora möjligheter till kontakt med skilda delar av kulturlivet,
            såväl amatörverksamhet som den professionella verksamheten.
          </note>
          <note>
            Själva kärnan i folkrörelsearbetet är de människor som slutit
            sig samman för att på frivillig väg arbeta för gemensamma idéer.
            En av våra uppgifter som politiker är att slå vakt om förutsättningarna
            för organisationer att bibehålla och utveckla sin folkrörelsekaraktär.
          </note>
          <note>
            Särskilt angeläget tycker vi från centerns sida att det är att
            föreningsverksamheten bland barn och ungdomar uppmuntras. I föreningslivet
            får ungdomar möjligheter att själva ta initiativ och ansvar, att
            vidareutveckla sina idéer och att ta del i samhällsarbetet. De
            många ideellt arbetande ledarna och funktionärerna i föreningarna
            utgör också en omistlig tillgång för vårt samhälle, som Jan
          </note>
          <note>
            Hyttring också nämnde vid behandlingen i går av betänkandet om
            idrott.
          </note>
          <note>
            I inledningen till budgetpropositionen säger ungdomsministern
            att man inom regeringskansliet särskilt har följt upp skattereformens
            effekter för folkrörelserna och därvid konstaterat ''att särskilda
            icke avsedda effekter kan drabba de ideella folkrörelserna. Framför
            allt får folkrörelserna ökade kostnader på grund av breddningen
            av mervärdeskatten, samtidigt som man inte har möjlighet att dra
            av dessa kostnader i sin verksamhet''.
          </note>
          <note>
            Redan under beredningen i riksdagen av den nya skattereformen
            varnade centern för detta resultat.
          </note>
          <note>
            Nu har vi facit i hand, och det ger centern rätt.
          </note>
          <note>
            Till det utskottsbetänkande som vi nu behandlar har centern två
            reservationer, som till viss del hör samman med dessa effekter.
            Regeringen har i sin medelsanvisning föreslagit en uppräkning
            av bidraget till folkrörelserna och det lokala aktivitetsstödet
            från 17 till 28 kr. per bidragsberättigad aktivitet. Vi för vår
            del har föreslagit en höjning till 35 kr.
          </note>
          <note>
            Ibland måste man vara litet av detektiv för att utläsa vad regeringen
            vill med sina propositioner.
          </note>
          <note>
            Vi har i centern under allmänna motionstiden tyckt oss förstå
            regeringens totala anslag på ett sätt, men så småningom har vi
            tack vare mycket arbete från utskottskansliets sida nu, tror vi,
            för egen del hamnat rätt i förslaget till totalt belopp.
          </note>
          <note>
            Folkrörelsernas möjligheter att själva medverka i finansieringen
            av sin verksamhet har under åren minskat. Ökade ekonomiska pålagor
            har naturligtvis försämrat ekonomin. Krav på ökade detaljredovisningar
            har inneburit ökad belastning, något som de ideellt arbetande
            upplever som minskad uppskattning från samhällets sida för deras
            viktiga arbetsinsatser.
          </note>
          <note>
            En säker och pålitlig inkomstkälla har varit folkrörelsernas
            lotterier, men den har för varje år minskat jämfört med statliga
            spel och lotterier.
          </note>
          <note>
            Under hösten 1990 beslöt riksdagen, som tidigare nämnts från
            talarstolen, om en parlamentarisk utredning angående folkrörelsernas
            spel och lotterier, en utredning som enligt vår uppfattning måste
            arbeta skyndsamt. Under tiden denna utredning arbetar anser vi
            dock att det är nödvändigt att lösa de akuta finansieringsproblemen
            för folkrörelserna genom fyra extra omgångar av Trisslotteriet
            under 1991.
          </note>
          <note>
            Herr talman! Jag yrkar bifall till reservationerna 12
          </note>
          <note>
            och 13 och i övrigt till hemställan i kulturutskottets betänkande
            nr 18.
          </note>
          <note type="speaker">
            Anf. 109 JAN-OLOF RAGNARSSON (v):
          </note>
          <note>
            Herr talman! Jag skall med anledning av det här betänkandet säga
            några ord om det internationella ungdomsutbytet.
          </note>
          <note>
            Åtskilliga tusen svenska ungdomar deltar varje år i någon form
            av organiserat utbyte med andra länder. Samtidigt vistas ca 2
            000 ungdomar från andra länder i Sverige.
          </note>
          <note>
            Möjligheten för ungdomar att resa i andra länder har haft stor
            betydelse för en ökad internationalisering. Resandet medför ökad
            förståelse mellan folk i olika länder och kan därigenom skapa
            förutsättningar för fred i världen.
          </note>
          <note>
            Inte minst har det betydelse för förståelse mellan invandrar-
            och flyktingungdomar å ena sidan och svenska ungdomar å den andra.
          </note>
          <note>
            Med ungdomsutbyte menar vi att en individ eller grupp av ungdomar
            i organiserad form reser till ett annat land i annat syfte än
            enbart som turist. Det är önskvärt att det utbytet är ömsesidigt.
          </note>
          <note>
            Vänsterpartiet instämmer i den definition av ungdomsutbyte som
            ungdomskommittén gör i betänkandet SOU 1990:42 och som regeringen
            redogör för i den här aktuella propositionen. Det är alltså skillnad
            mellan turism och utbyte, vilket självfallet inte utesluter att
            turistresor kan ge ungdomar värdefulla erfarenheter.
          </note>
          <note>
            Herr talman! Tonvikten på dagens ungdomsutbyte ligger på studerandeutbyte.
            Det ökande ungdomsutbytet har i första hand vänt sig till studerande
            och välutbildade i de äldre ungdomsgrupperna. Stora grupper av
            ungdomar deltar mycket sällan i ungdomsutbytet. Det gäller särskilt
            ungdomar från arbetarklassen och ungdomar från familjer med låg
            inkomst och kort utbildning.
          </note>
          <note>
            Handikappade ungdomar är en annan grupp som har svårt att delta
            i ett ungdomsutbyte.
          </note>
          <note>
            Betydande skillnader finns även mellan ungdomar som är aktiva
            i någon ungdomsorganisation och de ungdomar som inte är det. De
            senare deltar också sällan i ett ungdomsutbyte.
          </note>
          <note>
            Enligt vänsterpartiets mening bör åtgärder vidtas för att underlätta
            och stimulera de här grupperna av ungdomar att delta i det internationella
            ungdomsutbytet.
          </note>
          <note>
            Det utbytet är i dag koncentrerat till Norden,
          </note>
          <note>
            Västeuropa, Nordamerika och Australien. Med tanke på den betydelse
            som ungdomsutbytet har i ett längre perspektiv är det viktigt
            att nya geografiska områden och nya ungdomsgrupper täcks in i
            det svenska utbytet. Det gäller inte minst ungdomsutbytet med
            tredje världen och
          </note>
          <note>
            Östeuropa.
          </note>
          <note>
            Herr talman! I propositionen redogörs för
          </note>
          <note>
            Nordiska rådets och barn- och ungdomsdelegationens satsningar
            i utbytet i
          </note>
          <note>
            Östeuropa, och det tycker vi är positivt. Men när det gäller
            att stimulera utbytet med länder i tredje världen saknas förslag
            i regeringens proposition.
          </note>
          <note>
            De länder Sverige tecknat avtal med för en mer långsiktig biståndsverksamhet
            är för närvarande
          </note>
          <note>
            17, s.k. programländer. Vänsterpartiet anser att ett effektivt
            sätt att bygga upp kontakter mellan ungdomar i Sverige och ungdomar
            från tredje världen, speciellt programländerna, skulle vara att
            ungdom från Sverige och programländerna deltar i ett utbyte. Ett
            sådant ömsesidigt utbyte skulle ge långsiktiga positiva konsekvenser
            och vara ett bra sätt att skapa förståelse och sprida information
            i
          </note>
          <note>
            Sverige om programländerna.
          </note>
          <note>
            Därför föreslår vi att en paragraf i alla avtal mellan
          </note>
          <note>
            Sverige och dessa 17 programländer skall gälla också ungdomssamarbete.
            Man bör också underlätta ungdomsutbytet mellan de båda länderna.
          </note>
          <note>
            Finansieringen anser vi bör belasta informationsanslaget inom
            biståndet. Det skall inte belasta den faktiska biståndsverksamheten
            till programlandet.
          </note>
          <note>
            Utbytesverksamheten får inte heller leda till att en större del
            av biståndet används till information och administrationskostnader.
          </note>
          <note>
            Detta förslag som vi för fram i reservation 8
          </note>
          <note>
            överensstämmer med ungdomskommitténs förslag.
          </note>
          <note>
            En annan viktig sak anser vi vara ett förslag från en arbetsgrupp
            i Europarådet att införa ett speciellt ungdomsutbytescertifikat.
            Tanken är att ungdomar inom ett utbytesprogram av viss standard
            skall kunna få ett certifikat som innebär att de garanteras vissa
            rättigheter, både i hemlandet och i det land de reser till. Det
            certifikatet skall enligt förslaget utfärdas gratis till alla
            deltagare i ett utbytesprogram av en god standard.
          </note>
          <note>
            Vi föreslår att Sverige aktivt skall verka för att ett sådant
            ungdomsutbytescertifikat snarast inrättas.
          </note>
          <note>
            Sverige bör ta initiativ till att ett sådant certifikat också
            skall gälla övriga delar av världen och inte bara i Europa. Ett
            sådant certifikat vore värdefullt, inte minst för ungdomar från
            tredje världen.
          </note>
          <note>
            Med detta, herr talman, vill jag yrka bifall till reservationerna
            8 och 11.
          </note>
          <note type="speaker">
            Anf. 110 KAJ NILSSON (mp):
          </note>
          <note>
            Herr talman! Detta betänkande är en kompott av olika företeelser.
            Jag kommer bara att hålla mig till ett avsnitt, lotterier och
            spel. Men jag vill gärna deklarera min ståndpunkt när det gäller
            den av Jan-
          </note>
          <note>
            Olof Ragnarsson framförda reservationen om ungdomsutbyte med
            17 programländer i tredje världen. Jag vill gärna ställa mig bakom
            den.
          </note>
          <note>
            När det gäller lotterier och spel har miljöpartiet en grundinställning,
            i varje fall vad gäller idrottens behov av stöd, och det är att
            den huvudsakligen bör tillgodoses genom statliga anslag.
          </note>
          <note>
            Men nu är en lotteriutredning på gång och i avvaktan på resultatet
            från dess arbete, att se över lotterilagstiftningen för att ge
            ökat utrymme för de folkrörelser som så önskar att få finansiera
            sin verksamhet genom lotterier och spel, anser vi emellertid att
            Svenska penninglotteriet bör ordna fyra extra omgångar av Trisslotteriet,
            och att nettoöverskottet av dessa skall tillfalla olika folkrörelseändamål.
          </note>
          <note>
            Det rör sig om rätt mycket pengar, 160--170 milj.
          </note>
          <note>
            kr. Vissa folkrörelser befinner sig i en akut och besvärande
            bristsituation. Då är det viktigt att dessa kompenseras nu.
          </note>
          <note>
            Det kan dröja innan lotteriutredningen kan vara klar med lagstiftningsförslag
            och andra insatser för att förbättra folkrörelsernas ekonomi,
            och då är det kanske för sent.
          </note>
          <note>
            Jag yrkar därför bifall till reservation 13
          </note>
          <note>
            tillsammans med vänsterpartiet och centerpartiet.
          </note>
          <note>
            Reservation 14 är miljöpartiets. Den handlar om överföring av
            medel från de statliga lotterierna till stöd åt idrottsverksamhet
            för ungdomar som inte platsar i laget och gemenskapen, som vi
            tycker måste få komma med i denna gemenskap, de s.k.
          </note>
          <note>
            glömda ungdomarna.
          </note>
          <note>
            Föreningar och ledare som ställer upp för dessa ungdomar för
            att få med dem i gemenskapen bör också ges ytterligare ekonomiskt
            stöd. Jag ställer mig bakom denna reservation, men avstår från
            att yrka bifall till den.
          </note>
          <note>
            I övrigt yrkar jag bifall till hemställan i betänkandet.
          </note>
          <note type="speaker">
            Anf. 111 ULLA BERG (s):
          </note>
          <note>
            Herr talman! Vi är väl alla överens om att den start som våra
            barn och ungdomar får i livet har en avgörande betydelse för hur
            livet som vuxen skall bli.
          </note>
          <note>
            Därför är det viktigt att vi satsar på dagens barn och ungdomar.
            Det är ju de som skall ta över efter oss och det är de som skall
            bygga morgondagens samhälle.
          </note>
          <note>
            Ungdomars möjligheter till en aktiv och meningsfull fritid är
            en av våra viktigaste framtidsfrågor.
          </note>
          <note>
            Barn och ungdomsorganisationerna spelar en stor roll för att
            ge våra barn möjlighet att skapa en meningsfull fritid.
          </note>
          <note>
            I föreningslivet får de träna sig i att ta ansvar -- inte bara
            för sig själva utan också för varandra. De får lära sig hur samhället
            fungerar och hur man kan påverka.
          </note>
          <note>
            Ungdomarna och deras organisationer utför ett utomordentligt
            fint samhällsarbete som det finns all anledning att stödja.
          </note>
          <note>
            Kulturutskottet behandlar anslaget till statens ungdomsråd. Ungdomsrådet
            har till uppgift att ha goda kontakter med ungdomsorganisationer
            och nya ungdomsrörelser.
          </note>
          <note>
            Ungdomsrådet skall bidra till samordning av de statliga insatser
            som görs för barn och ungdomar och därefter också följa upp och
            utvärdera de satsningar som gjorts. Vidare skall ungdomsrådet
            redovisa ungdomars levnadsvillkor och utifrån detta ge förslag
            till hur vi skall kunna skapa bra uppväxtvillkor för våra barn
            och ungdomar.
          </note>
          <note>
            Ungdomsministern föreslår att det görs en översyn av statens
            ungdomsråd och andra organ som finns på central nivå för att sköta
            ungdomsfrågorna.
          </note>
          <note>
            Resultatet av en sådan översyn skall vara att ungdomsfrågorna
            skall få en så effektiv hantering som möjligt på central nivå
            och att vi skall få väl underbyggda beslutsunderlag för centrala
            ungdomspolitiska insatser.
          </note>
          <note>
            Översynen skall leda till en bättre samordning, utvärdering och
            uppföljning av de insatser som görs på ungdomsområdet.
          </note>
          <note>
            Även i år finns förslag om att avveckla statens ungdomsråd. Förslaget
            innebär också att 1 milj.kr.
          </note>
          <note>
            tillförs civildepartementet för uppgiften att fördela anslaget
            till ungdomsorganisationerna. Utskottet tillstyrker regeringens
            förslag och yrkar avslag på reservation nr 1.
          </note>
          <note>
            Betänkandet tar också upp regeringens proposition om internationellt
            ungdomsutbyte.
          </note>
          <note>
            Ett internationellt utbyte har stor betydelse för en ung människa.
            Möjligheten att resa, att lära sig språk, att knyta kontakter
            med människor i andra länder och att möta andra kulturer, betyder
            mycket för en ung människas utveckling, både personligt och socialt.
            De ungdomar som kommer i kontakt med andra länders kulturer har
            större möjligheter att också lära sig förstå invandrar- och flyktingungdomar
            här i landet. Ett erfarenhetsutbyte mellan människor från olika
            länder bidrar också till fred och avspänning.
          </note>
          <note>
            Ungdomsministern tar upp tre mål som bör nås.
          </note>
          <note>
            1. Ett breddat ungdomsutbyte.
          </note>
          <note>
            2. Förbättrad information och samordning.
          </note>
          <note>
            3. Att det s.k. ungdomskortet skall ges fortsatt stöd.
          </note>
          <note>
            Propositionen föreslår vidare att anslaget till det internationella
            ungdomssamarbetet skall höjas.
          </note>
          <note>
            I anslutning till propositionen har en rad motioner väckts. Några
            har föreslagit ytterligare medel till det internationella ungdomsutbytet.
          </note>
          <note>
            Låt mig beröra två av motionerna.
          </note>
          <note>
            I motion Kr10, yrkande 6, från vänsterpartiet begärs att elever
            som studerar ett år utomlands på gymnasienivå skall få behålla
            sina studiebidrag.
          </note>
          <note>
            Även motion Kr11 från moderaterna behandlar frågan om bidrag
            till elever som bedriver gymnasiestudier utomlands.
          </note>
          <note>
            Frågan om att underlätta studerandeutbytet har diskuterats i
            riksdagen vid olika tillfällen. Vid de två senaste tillfällena
            har riksdagen sett positivt på förslaget, men ansett att förslaget
            av statsfinansiella skäl inte kunde genomföras. Centrala studiestödsnämnden
            håller på att göra en översyn av studiehjälpssystemet, som kommer
            att presenteras i anslutning till kommande anslagsframställan
            från CSN.
          </note>
          <note>
            Utskottet anser därför att centrala studiestödsnämndens överväganden
            inte bör föregripas.
          </note>
          <note>
            Därmed yrkar jag avslag på reservationerna 4 och
          </note>
          <note>
            5.
          </note>
          <note>
            Till sist några ord om det nya anslag på 100 milj.kr.
          </note>
          <note>
            som avser bidrag till folkrörelserna på grund av de effekter
            som uppkommit med anledning av skattereformen.
          </note>
          <note>
            Ungdomsministern föreslår att dessa medel skall tillföras de
            folkrörelser som bedriver barn och ungdomsverksamhet.
          </note>
          <note>
            Av dessa medel tillfaller 65 milj.kr. idrottsrörelsen.
          </note>
          <note>
            14 milj.kr. är avsatta till ungdomsorganisationernas lokala verksamhet.
            Resterande medel kan disponeras för riktade insatser till folkrörelser
            som bedriver barn- och ungdomsverksamhet.
          </note>
          <note>
            Utskottet tillstyrker regeringens förslag och avstår därmed reservation
            12. Betänkandet behandlar också ett antal motioner om lotterier.
            Regeringen beslutade den 11 april, dvs. i förra veckan, att tillsätta
            en lotteriutredning. Utredningen skall avsluta sitt arbete före
            utgången av mars 1992.
          </note>
          <note>
            Eftersom utredningens arbete inte bör föregripas, yrkar jag avslag
            på samtliga reservationer och bifall till utskottets hemställan
            i dess helhet.
          </note>
          <note type="speaker">
            Anf. 112 GÖTHE KNUTSON (m):
          </note>
          <note>
            Herr talman! Jag avser att tala litet om spelkasinon. I betänkandet
            behandlas detta ärende på s. 3. Där redovisas en motion av Gullan
          </note>
          <note>
            Lindblad och mig. Vi ber att riksdagen ger regeringen till känna
            att det behövs en lagändring som tillåter spelkasinon i Sverige.
            Det har funnits motioner med likadan innebörd tidigare under 80-
          </note>
          <note>
            talet.
          </note>
          <note>
            I Danmark beslöt folketinget i fjol våras om en lagändring som
            innebär att det är fritt fram för etablering av spelkasinon i
            Danmark. Sådana har öppnats, och i dagarna öppnar ett tvärs över
            sundet, dvs. i närheten av Malmö och Helsingborg.
          </note>
          <note>
            I Danmark anser man inte att det är något märkvärdigt. Det är
            spel, och det skall givetvis finnas en statlig kontroll över verksamheten.
            Vi motionärer har också framhållit att verksamheten självfallet
            skall kontrolleras. Danskarna räknar självfallet med att detta
            skall öka turistströmmen och göra turisterna benägna att stanna
            ytterligare några dagar i Danmark. Man räknar inte minst med att
            svenskar skall komma till Danmark för att där idka de nöjen som
            spelkasinon bjuder på.
          </note>
          <note>
            I Sverige har riksdagen däremot fattat beslut om sådana skattehöjningar
            som bokstavligen skrämmer bort turisterna. Resultatet av turistmomsen
            och höjningar av skatter som bl.a.
          </note>
          <note>
            drabbar turister har kommit fram genom statistik från hotell-
            och restaurangbranschen, turistbranschen, skidorter osv. Det är
            en skrämmande utveckling. Tusentals jobb går förlorade inom hotell-
            och restaurangbranschen samt turistbranschen genom den beskattningen.
          </note>
          <note>
            Jag nämner detta som en exemplifiering på hur vi i
          </note>
          <note>
            Sverige gör precis tvärt emot vad förnuftet bjuder och vad andra
            länder, som i detta fall Danmark, gör. Där höjer man inte turistmomsen.
            Där är momsen mycket lägre än i Sverige.
          </note>
          <note>
            På s. 18 i betänkandet behagar utskottet behandla de två motioner
            som finns i detta ärende. Den andra har skrivits av Sten Andersson
            i Malmö, även han moderat. Utskottet säger att i likhet med vad
            som anfördes i angivna betänkande i fjol, bör den prövning som
            sker hos regeringen av en framställning om tillåtande av kasinon
            av internationell typ i Sverige inte förgripas. Därefter avvisar
            man våra motioner.
          </note>
          <note>
            Jag skulle vilja vända mig till socialdemokraternas och regeringens
            främsta företrädare i den här debatten, Ulla Berg, och fråga:
            Vet Ulla Berg vad den här prövningen innebär? Vad är det som sker
            när en prövning i regeringskansliet åberopas?
          </note>
          <note>
            Detta är mycket angelägna frågor. Det här svaret fick vi i fjol
            på våra motionsyrkanden. Då ringde jag till regeringskansliet
            stunden innan jag gick upp i debatten -- det var ont om tid då
            -- och fick veta att det inte hade skett någonting. Nu har riksdagens
            utredningstjänst på mitt uppdrag ringt till regeringskansliet
            och frågat departementssekreteraren Bo Netz vad det är för prövning
            som pågår. Svaret blev att regeringen inte har tagit ställning
            till frågan om det skall tillsättas en utredning om kasinoverksamhet
            i Sverige. Det sades ingenting om någon prövning av ärendet.
          </note>
          <note>
            Nu skall jag gå tillbaka till det som regeringen själv föranstaltade
            i ärendet för cirka tre år sedan.
          </note>
          <note>
            Sanningen är den att man då gav två herrar --
          </note>
          <note>
            mycket väl bevandrade på turismens område -- i uppdrag att utreda
            möjligheterna för turististiska aktiviteter och utveckling av
            turismen i två län,
          </note>
          <note>
            Norrbotten och Gotland. Dessa båda herrar -- Gert
          </note>
          <note>
            Karlsson, då ordförande i Sveriges turistråd, och
          </note>
          <note>
            Bill Fransson, numera ordförande i Turistrådet --
          </note>
          <note>
            kom i sina resp. utredningar fram till att just spektakulära
            verksamheter av det slag som spelkasinon utgör är lämpliga för
            att sätta fart på turismen i de två län, som de hade till speciell
            uppgift att utreda.
          </note>
          <note>
            Utredningsresultaten överlämnades till regeringen den 28 april
            1989. Det är alltså i dagarna tvåårsjubileum.
          </note>
          <note>
            Vad är det som socialdemokraterna och utredningsmajoriteten här
            väntar på? Jag ställer frågan nu för andra gången, och jag utgår
            från att demokratiska principer bjuder att det ges ett svar.
          </note>
          <note type="speaker">
            Anf. 113 ULLA BERG (s):
          </note>
          <note>
            Herr talman! Jag nämnde i mitt anförande att samtliga dessa frågor
            hänskjutits till lotteriutredningen. Det har i dagarna fattats
            beslut om denna utredning, och den skall vara färdig mitt sitt
            arbete om ett år.
          </note>
          <note type="speaker">
            Anf. 114 GÖTHE KNUTSON (m):
          </note>
          <note>
            Herr talman! Det är tydligen olika uppgifter från regeringskansliet.
            Där säger man att man ännu inte har tagit ställning till frågan
            om kasinoverksamheten. Vad skall man nu lita på?
          </note>
          <note>
            Skall man lita på departementssekreteraren, som har svarat riksdagens
            utredningstjänst, som ju inte precis är vem som helst som kommer
            och frågar?
          </note>
          <note>
            À la bonne heure: låt oss då gå till själva sakfrågan.
          </note>
          <note>
            Skall den verkligen ingå i ännu en utredning när den redan varit
            föremål för två utredningar? Den s.k. punktskatteutredningen avsöndrade
            ett betänkande år 1974, där det föreslogs att ett antal kasinon
            skulle inrättas i Sverige. Därefter har det varit ännu en utredning
            i frågan.
          </note>
          <note>
            Hur skulle det vara om regeringspartiet bestämde sig för att
            följa de förslag som de mycket respektabla socialdemokraterna
            Gert Karlsson och
          </note>
          <note>
            Bill Fransson har lagt fram. Fråga dem vad de tycker om detta.
            Gör det, gärna mellan fyra väggar!
          </note>
          <note>
            Ni skall då få höra vad de tycker om partikamraternas behandling
            av en angelägen fråga.
          </note>
          <note>
            Under tiden utvecklas turismen i Danmark, i
          </note>
          <note>
            Norge, i Finland och på kontinenten. Men i Sverige skrämmer vi
            bort turisterna. Vi kan inte ens åstadkomma den lilla utredning
            som behövs för att reglerna skall kunna utformas och verksamheten
            etableras.
          </note>
          <note>
            Svenska kommuner står i kö för att starta kasinon:
          </note>
          <note>
            Gränna kommun och Landskrona kommun, som vill ha kasino på Ven,
            samt Stockholms och
          </note>
          <note>
            Göteborgs kommuner. I Värmland, på Gotland och på andra håll
            finns det också kommuner som vill starta kasinon.
          </note>
          <note>
            Under tiden som vi väntar minskar sysselsättningen ytterligare
            i Norrbotten, på Gotland och på många andra orter i hela Sverige,
            och arbetslösheten är ju ett resultat av den socialdemokratiska
            politiken.
          </note>
          <note>
            Är detta hela det svar som socialdemokraternas företrädare har
            att ge -- en hänvisning till lotteriutredningen? Med all aktning
            för den ledamot som jag har vänt mig till och med all aktning
            för andra ledamöter som fattat detta avvisande beslut vill jag
            säga: Det är ynkligt!
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 24 april.)
          </note>
          <note>
            10 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 17 april
          </note>
          <note type="speaker">
            1990/91:179 av Birgitta Hambraeus (c) till försvarsministern
            om beredskapen inför stora kärnkraftsolyckor:
          </note>
          <note>
            Chefen för avspärrningen runt Tjernobyl är döende av de strålskador
            han ådrog sig vid katastrofen.
          </note>
          <note>
            Enligt tidningsuppgifter rapporterar han att man måste räkna
            med att 10 000 människor dör på grund av Tjernobyl.
          </note>
          <note>
            Från många områden i Sovjetunionen kommenderades människor in
            i området för att hjälpa till med saneringen. Många av dem kan
            beräknas ha erhållit höga stråldoser. Saneringen är inte avslutad.
            Uppgifter cirkulerar om att man måste förnya den s.k. sarkofagen,
            som börjat läcka.
          </note>
          <note>
            I dag råder tjänsteplikt i Sverige att bistå räddningsledare
            vid det akuta skedet i olyckor, som t.ex. skogsbrand och även
            kärnkraftsolyckor.
          </note>
          <note>
            Utredningen om kärnkraftberedskapen tillsattes på grund av Tjernobylkatastrofen.
            Betänkandet
          </note>
          <note>
            ''Samhällets åtgärder mot allvarliga olyckor''
          </note>
          <note>
            avlämnades strax före jul 1989. Där föreslås att tjänsteplikten
            skall kunna utsträckas till att gälla också för saneringsskedet.
            Utredningen vill även att förfogandelagen skall ses över så att
            samhället skall kunna ta i anspråk de maskiner, byggnader etc.
            man behöver för saneringen. Många andra förslag lämnas för att
            stärka beredskapen för en stor kärnkraftsolycka i Sverige. Riksdagen
            har inte fått något förslag med anledning av betänkandet.
          </note>
          <note>
            Vilka åtgärder ämnar försvarsministern vidta för att öka beredskapen
            inför stora kärnkraftsolyckor?
          </note>
          <note>
            11 § Anmälan om fråga
          </note>
          <note>
            Anmäldes att följande fråga framställts
          </note>
          <note>
            den 17 april
          </note>
          <note type="speaker">
            1990/91:542 av Sten Andersson i Malmö (m) till civilministern
            om åtgärder mot demokratiskt oacceptabla metoder:
          </note>
          <note>
            Med polisen som åskådare har bönder, aktivt påhejdade av LRF
            (Lanbrukarnas Riksförbund)
          </note>
          <note>
            med blockad och hot om våld i Malmö hamn drivit två företag i
            konkurs. Orsaken är att ett importerat parti polskt rågvete, nu
            förstört på grund av nämnda konflikt, inte accepterades av skånska
            bönder.
          </note>
          <note>
            Polisen i Malmö visade nyligen stor aktivitet avseende demokratiskt
            oacceptabla metoder. Då stormades en fastighet som ockuperats
            av bostadslösa ungdomar. En skara bönder kan däremot, understödda
            av LRF, agera ostört och avskärma enskilda företagare från att
            utöva sin legitima verksamhet varvid polis och myndigheter endast
            ser på!
          </note>
          <note>
            Är statsrådet beredd föreslå åtgärder så att konflikter av den
            art, som beskrivits i frågan, kan stoppas på ett tidigt stadium?
          </note>
          <note>
            12 § Kammaren åtskildes kl. 19.35.
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början t.o.m. 3 §
            anf. 19 (delvis),
          </note>
          <note>
            av talmannen därefter t.o.m. 7 § anf. 82 (delvis),
          </note>
          <note>
            av tredje vice talmannen därefter till ajourneringen kl. 17.59.
            och
          </note>
          <note>
            av andre vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
