<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199091</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199091</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199091--126</head>
          <docDate when="1991-06-05 00:00:00">1991-06-05 00:00:00</docDate>
        </div>
      </front>
      <body>
        <div>
          <note>
            Ceremoni med anledning av
          </note>
          <note>
            Världsmiljödagen
          </note>
          <note>
            Ceremonin inleddes med att Mikaeli kammarkör under ledning av
            Anders Eby sjöng ''I Seraillets
          </note>
          <note>
            Have'' (text av J P Jacobsen, musik av Wilhelm
          </note>
          <note>
            Stenhammar) och två vårsånger av Wilhelm
          </note>
          <note>
            Peterson-Berger.
          </note>
          <note>
            Applåder.
          </note>
          <note>
            f4 &gt; TALMANNEN: Ärade kammarledamöter!
          </note>
          <note>
            Världsmiljödagen, den 5 juni, firas till minne av öppnandet av
            FNs stora miljökonferens här i
          </note>
          <note>
            Stockholm 1972. Konferensen, som kom till på svenskt initiativ,
            blev inledningen till ett ökat internationellt samarbete på miljöns
            område.
          </note>
          <note>
            Framför allt blev den en inledning till ett nytt miljötänkande
            och djupgående attitydförändringar till miljön runt om i världen.
          </note>
          <note>
            20 år efter Stockholmskonferensen -- år 1992 --
          </note>
          <note>
            samlar världen sig för ett kliv framåt med en ny miljökonferens
            -- om miljö och utveckling --
          </note>
          <note>
            denna gång i Rio de Janeiro i Brasilien.
          </note>
          <note>
            Bara en jord, löd uppmaningen till deltagarna i
          </note>
          <note>
            Stockholmskonferensen. Det var en uppmaning till ökad insikt
            och till internationell solidaritet och internationellt samarbete.
          </note>
          <note>
            Mycket har hänt under de senaste 20 åren. I alla delar av världen
            är miljöfrågorna på frammarsch.
          </note>
          <note>
            FNs miljöprogram, UNEP, har gjort betydande insatser. Internationella
            överenskommelser har träffats på en rad viktiga områden.
          </note>
          <note>
            Lagstiftning och övervakande organ har införts i de flesta länder.
            Resurser har satsats.
          </note>
          <note>
            Forskningen har gjort framsteg.
          </note>
          <note>
            Miljöorganisationer och massmedia har påverkat den allmänna opinionen.
            Allt fler företag antar miljöprogram. Avspänningen mellan öst
            och väst har skapat nya förutsättningar för ett framgångsrikt
            miljöarbete.
          </note>
          <note>
            Men samtidigt fortsätter miljöförstöringen. Vi drabbas dagligen
            av rapporter om skövling av natur, svältkatastrofer, vattenbrist,
            klimatförändring och luftföroreningar.
          </note>
          <note>
            Men kanske kan vi ändå säga att folk och länder börjar vakna
            till insikt. Kanske håller världen på att vakna till handling.
            Men hela ansvaret för miljön kan inte överlåtas på parlament och
            regeringar eller organisationer. Vi har alla ett ansvar. Det måste
            till en miljökämpe i varje människa. Det idoga arbetet, de många
            stegen, de många människorna -- de många ungdomarna -- är det
            viktigaste. Det gäller att vinna insikten att en god miljö är
            grunden för ett värdigt liv för alla människor på jorden.
          </note>
          <note>
            Miljön har inga nationella gränser. Det internationella samarbetet
            måste stärkas.
          </note>
          <note>
            Mycket skulle vinnas om FN fick mer att säga till om på detta
            viktiga område.
          </note>
          <note>
            Sveriges riksdag knyter stora förhoppningar till miljökonferensen
            i Rio de Janeiro nästa år och önskar att den blir framgångsrik.
          </note>
          <note>
            Dr. Tolba! I extend a hearty welcome to you from the Swedish
            Parliament. The floor is yours!
          </note>
          <note>
            Såväl talmannens som Dr. Tolbas anföranden följdes av applåder.
          </note>
          <note>
            Ceremonin avslutades med att kören sjöng tre välkända svenska
            folkvisor tonsatta av Hugo
          </note>
          <note>
            Alfvén.
          </note>
          <note>
            Applåder.
          </note>
          <note>
            Meddelande om sammanträdet måndagen den 10 juni m.m.
          </note>
          <note type="speaker">
            Anf. 1 TALMANNEN:
          </note>
          <note>
            Kvittningsmännen har till mig framfört önskemål om att måndagen
            den 10 juni skall hållas fri från voteringar. Jag har, efter att
            ha tagit del av nu tillgängligt underlag för beräkning av den
            återstående ärendebehandlingen denna och nästa vecka, ansett mig
            kunna tillgodose kvittningsmännens önskemål. Jag förutsätter då
            att debatten i dagens ärenden kan avslutas i dag och att vi följer
            planeringen så, att kammaren på onsdag morgon kan påbörja
          </note>
          <note>
            Öresundsdebatten som första ärende. Mitt meddelande är alltså
            att det inte blir några voteringar under måndagen den 10 juni.
          </note>
          <note>
            1 § Justering av protokoll
          </note>
          <note>
            Justerades protokollet för den 30 maj.
          </note>
          <note>
            2 § Beslut rörande utskottsbetänkanden som slutdebatterats den
            4 juni
          </note>
          <note>
            Företogs till avgörande bostadsutskottets betänkande 1990/91:BoU18,
            skatteutskottets betänkanden 1990/91:SkU24 och SkU25, trafikutskottets
            betänkande 1990/91:TU30, jordbruksutskottets betänkande
          </note>
          <note>
            1990/91:JoU26, försvarsutskottets betänkanden
          </note>
          <note>
            1990/91:FöU9, FöU10 och FöU12 samt näringsutskottets betänkanden
            1990/91:NU37
          </note>
          <note>
            och NU48 (beträffande debatten i dessa ärenden, se prot. 125).
          </note>
          <note>
            Bostadsutskottets betänkande BoU18
          </note>
          <note>
            Mom. 1 (översyn av NRL)
          </note>
          <note>
            Utskottets hemställan bifölls med 204 röster mot 107 för reservation
            1 av Agne Hansson m.fl.
          </note>
          <note>
            Mom. 3 (den lagtekniska lösningen avseende miljökonsekvensbeskrivningar)
          </note>
          <note>
            Utskottets hemställan bifölls med 264 röster mot 41 för reservation
            3 av Erling Bager och
          </note>
          <note>
            Siw Persson.
          </note>
          <note>
            Mom. 8 (nollalternativ i miljökonsekvensbeskrivningar)
          </note>
          <note>
            Utskottets hemställan bifölls med 195 röster mot 118 för reservation
            8 av Knut Billing m.fl.
          </note>
          <note>
            Mom. 13 (miljökonsekvensbeskrivningar enligt
          </note>
          <note>
            PBL)
          </note>
          <note>
            Utskottets hemställan bifölls med 201 röster mot 108 för reservation
            12 av Agne Hansson m.fl.
          </note>
          <note>
            Mom. 21 (uttalande om den fysiska planeringen)
          </note>
          <note>
            Utskottets hemställan bifölls med 252 röster mot 60 för reservation
            19 av Knut Billing m.fl.
          </note>
          <note>
            Mom. 31 (Voxnan uppströms Edsbyn och
          </note>
          <note>
            Hårkan)
          </note>
          <note>
            Utskottets hemställan bifölls med 203 röster mot 108 för reservation
            25 av Agne Hansson m.fl. 1 ledamot avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Skatteutskottets betänkande SkU24
          </note>
          <note>
            Mom. 1 (bensinskatten)
          </note>
          <note>
            Först biträddes reservation 1 av Bo Lundgren m.fl. i motsvarande
            del med 60 röster mot 53
          </note>
          <note>
            för reservation 2 av Kjell Johansson och Leif
          </note>
          <note>
            Olsson i motsvarande del. 198 ledamöter avstod från att rösta.
          </note>
          <note>
            Härefter bifölls utskottets hemställan med 193
          </note>
          <note>
            röster mot 71 för reservation 1 av Bo Lundgren m.fl. i motsvarande
            del. 43 ledamöter avstod från att rösta.
          </note>
          <note>
            Mom. 15 (förpackningar)
          </note>
          <note>
            Utskottets hemställan bifölls med 278 röster mot 35 för reservation
            20 av Maggi
          </note>
          <note>
            Mikaelsson.
          </note>
          <note>
            Mom. 19 (reklamskatten)
          </note>
          <note>
            Utskottets hemställan bifölls med 277 röster mot 19 för reservation
            24 av Maggi
          </note>
          <note>
            Mikaelsson. 14 ledamöter avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Skatteutskottets betänkande SkU25
          </note>
          <note>
            Mom. 1 (avslag på propositionen)
          </note>
          <note>
            Först biträddes reservation 1 av Bo Lundgren m.fl. med 61 röster
            mot 40 för reservation 2
          </note>
          <note>
            av Kjell Johansson och Leif Olsson. 211
          </note>
          <note>
            ledamöter avstod från att rösta.
          </note>
          <note>
            Härefter bifölls utskottets hemställan med 216
          </note>
          <note>
            röster mot 57 för reservation 1 av Bo Lundgren m.fl. 40 ledamöter
            avstod från att rösta.
          </note>
          <note>
            Mom. 2 (certifieringssystemet)
          </note>
          <note>
            Utskottets hemställan bifölls med 212 röster mot 98 för reservation
            3 av Bo Lundgren m.fl.
          </note>
          <note>
            Mom. 6 (arbetsfordon)
          </note>
          <note>
            Utskottets hemställan bifölls med 278 röster mot 34 för reservation
            9 av Maggi
          </note>
          <note>
            Mikaelsson. 1 ledamot avstod från att rösta.
          </note>
          <note>
            Mom. 7 (särskilt miljövänliga fordon)
          </note>
          <note>
            Först biträddes reservation 12 av Maggi
          </note>
          <note>
            Mikalesson med 28 röster mot 19 för reservation
          </note>
          <note>
            13 av Gösta Lyngå. 266 ledamöter avstod från att rösta.
          </note>
          <note>
            Härefter biträddes reservation 11 av Görel
          </note>
          <note>
            Thurdin och Rolf Kenneryd med 52 röster mot 17
          </note>
          <note>
            för reservation 12 av Maggi Mikaelsson. 241
          </note>
          <note>
            ledamöter avstod från att rösta.
          </note>
          <note>
            Slutligen bifölls utskottets hemställan med 203
          </note>
          <note>
            röster mot 68 för reservation 11 av Görel
          </note>
          <note>
            Thurdin och Rolf Kenneryd. 40 ledamöter avstod från att rösta.
          </note>
          <note>
            Övriga moment.
          </note>
          <note>
            Utskottets hemställan bifölls.
          </note>
          <note>
            Trafikutskottets betänkande TU30
          </note>
          <note>
            Mom. 1 (en strategi för en bättre miljö på trafikområdet)
          </note>
          <note>
            Först biträddes reservation 3 av Viola
          </note>
          <note>
            Claesson med 23 röster mot 20 för reservation
          </note>
          <note>
            4 av Roy Ottosson. 267 ledamöter avstod från att rösta.
          </note>
          <note>
            Härefter biträddes reservation 2 av Elving
          </note>
          <note>
            Andersson och Karin Starrin med 35 röster mot
          </note>
          <note>
            18 för reservation 3 av Viola Claesson. 260
          </note>
          <note>
            ledamöter avstod från att rösta.
          </note>
          <note>
            Därpå biträddes reservation 1 av Rolf Clarkson m.fl. med 99 röster
            mot 48 för reservation 2 av
          </note>
          <note>
            Elving Andersson och Karin Starrin. 162
          </note>
          <note>
            ledamöter avstod från att rösta.
          </note>
          <note>
            Slutligen bifölls utskottets hemställan med 145
          </note>
          <note>
            röster mot 99 för reservation 1 av Rolf
          </note>
          <note>
            Clarkson m.fl. 68 ledamöter avstod från att rösta.
          </note>
          <note>
            Mom. 3 (begränsningar i inrikes flygtrafik)
          </note>
          <note>
            Utskottets hemställan -- som ställdes mot reservation 6 av Viola
            Claesson och Roy
          </note>
          <note>
            Ottosson -- bifölls med acklamation.
          </note>
          <note>
            Mom. 9 (stöd till forskning och utveckling av miljöanpassad kollektivtrafik)
          </note>
          <note>
            Utskottets hemställan bifölls med 276 röster mot 36 för reservation
            11 av Viola Claesson och Roy Ottosson. 1 ledamot avstod från att
            rösta.
          </note>
          <note>
            Mom. 11 (överflyttning av trafikarbetet från bil till buss)
          </note>
          <note>
            Utskottets hemställan bifölls med 247 röster mot 62 för reservation
            13 av Rolf Clarkson m.fl. 1 ledamot avstod från att rösta.
          </note>
          <note>
            Mom. 18 (felparkeringsavgiftens storlek)
          </note>
          <note>
            Utskottets hemställan -- som ställdes mot reservation 19 av Roy
            Ottosson -- bifölls med acklamation.
          </note>
          <note>
            Mom. 35 (hänsyn till andra trafikslag vid prövning av flygplatsutbyggnader)
          </note>
          <note>
            Utskottets hemställan -- som ställdes mot reservation 29 av Roy
            Ottosson -- bifölls med acklamation.
          </note>
          <note>
            Mom. 38 (internationellt arbete på sjöfartens område)
          </note>
          <note>
            Först biträddes reservation 32 av Elving
          </note>
          <note>
            Andersson m.fl. med 74 röster mot 39 för reservation 33 av Viola
            Claesson och Roy
          </note>
          <note>
            Ottosson. 199 ledamöter avstod från att rösta.
          </note>
          <note>
            Härefter bifölls utskottets hemställan med 202
          </note>
          <note>
            röster mot 109 för reservation 32 av Elving
          </note>
          <note>
            Andersson m.fl. 1 ledamot avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Jordbruksutskottets betänkande JoU26
          </note>
          <note>
            Mom. 1 (avslag på propositionen)
          </note>
          <note>
            Utskottets hemställan bifölls med 275 röster mot 36 för reservation
            1 av Karl Erik Olsson och Lennart Brunander.
          </note>
          <note>
            Mom. 2 (inskränkning av lagens tillämpningsområde)
          </note>
          <note>
            Först biträddes reservation 2 av Sven Eric
          </note>
          <note>
            Lorentzon m.fl. -- som ställdes mot reservation 3
          </note>
          <note>
            av Bengt Rosén och Sören Norrby -- med acklamation.
          </note>
          <note>
            Härefter bifölls utskottets hemställan med 199
          </note>
          <note>
            röster mot 60 för reservation 2 av Sven Eric
          </note>
          <note>
            Lorentzon m.fl. 49 ledamöter avstod från att rösta.
          </note>
          <note>
            Mom. 4 (glesbygdsbegreppet)
          </note>
          <note>
            I kontrapropositionsvoteringen avgavs 35 röster för reservation
            6 av Karl Erik Olsson och
          </note>
          <note>
            Lennart Brunander och 35 röster för reservation 7 av Annika Åhnberg
            och
          </note>
          <note>
            Marianne Samuelsson. 239 ledamöter avstod från att rösta.
          </note>
          <note>
            Sedan talmannen lagt ned en ja-sedel och en nej-sedel i rösturnan
            drog Kent Lundgren
          </note>
          <note>
            (mp) ja-sedeln. Kammaren hade alltså i enlighet med ja-propositionen
            till kontrapropositionen antagit reservation 6 av
          </note>
          <note>
            Karl Erik Olsson och Lennart Brunander.
          </note>
          <note>
            I huvudvoteringen bifölls utskottets hemställan med 241 röster
            mot 66 för reservation 6 av
          </note>
          <note>
            Karl Erik Olsson och Lennart Brunander. 2
          </note>
          <note>
            ledamöter avstod från att rösta.
          </note>
          <note>
            Mom. 6 (bo- och brukarplikt)
          </note>
          <note>
            Utskottets hemställan bifölls med 276 röster mot 19 för reservation
            9 av Marianne Samuelsson.
          </note>
          <note>
            14 ledamöter avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Försvarsutskottets betänkande FöU9
          </note>
          <note>
            Utskottets hemställan bifölls.
          </note>
          <note>
            Försvarsutskottets betänkande FöU10
          </note>
          <note>
            Mom. 2 (lag om ändring i räddningstjänstlagen
          </note>
          <note>
            (1986:1102))
          </note>
          <note>
            Utskottets hemställan bifölls med 159 röster mot 150 för reservation
            2 av Arne Andersson i Ljung m.fl.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Försvarsutskottets betänkande FöU12
          </note>
          <note>
            Utskottets hemställan bifölls.
          </note>
          <note>
            Näringsutskottets betänkande NU37
          </note>
          <note>
            Mom. 5 (lag om värdepappersrörelse)
          </note>
          <note>
            Utskottets hemställan -- som ställdes mot reservation 4 av Lars
            Norberg -- bifölls med acklamation.
          </note>
          <note>
            Mom. 7 (fondkommissionärers handel för egen räkning)
          </note>
          <note>
            Utskottets hemställan bifölls med 275 röster mot 34 för reservation
            5 av Rolf L Nilson.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Näringsutskottets betänkande NU48
          </note>
          <note>
            Mom. 1 (omstrukturering av verksamheten vid
          </note>
          <note>
            Studsvikskoncernen, m.m.)
          </note>
          <note>
            Utskottets hemställan bifölls med 239 röster mot 68 för reservation
            1 av Per-Ola Eriksson m.fl.
          </note>
          <note>
            Mom. 2 (försäljningen av den kommersiellt utvecklingsbara delen
            av Studsvik AB)
          </note>
          <note>
            Utskottets hemställan bifölls.
          </note>
          <note>
            Meddelande om samlad votering
          </note>
          <note>
            Talmannen meddelade att bostadsutskottets betänkande BoU19 och
            utbildningsutskottets betänkanden UbU12 och UbU5 skulle avgöras
            i ett sammanhang efter avslutad debatt samt att utbildningsutskottets
            betänkanden UbU12
          </note>
          <note>
            och UbU5 skulle debatteras gemensamt.
          </note>
          <note>
            3 § Uppskov med behandlingen av vissa ärenden
          </note>
          <note>
            Föredrogs
          </note>
          <note>
            konstitutionsutskottets betänkande
          </note>
          <note>
            1990/91:KU46 Uppskov till 1991/92 års riksmöte med behandlingen
            av vissa ärenden.
          </note>
          <note>
            ip0 &gt;
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Utskottets hemställan bifölls.
          </note>
          <note>
            4 § Uppskov med behandlingen av vissa ärenden
          </note>
          <note>
            Föredrogs
          </note>
          <note>
            finansutskottets betänkande
          </note>
          <note>
            1990/91:FiU35 Uppskov med behandlingen av vissa ärenden.
          </note>
          <note>
            ip0 &gt;
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Utskottets hemställan bifölls.
          </note>
          <note>
            5 § Ändringar av grundavdraget för pensionärer, m.m.
          </note>
          <note>
            Föredrogs
          </note>
          <note>
            skatteutskottets betänkande
          </note>
          <note>
            1990/91:SkU37 Ändringar av grundavdraget för pensionärer, m.m.
            (prop. 1990/91:185 och
          </note>
          <note>
            1990/91:107 delvis).
          </note>
          <note>
            ip0 &gt;
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Utskottets hemställan bifölls.
          </note>
          <note>
            6 § Ändring i lagen om dubbelbeskattningsavtal mellan de nordiska
            länderna
          </note>
          <note>
            Föredrogs
          </note>
          <note>
            skatteutskottets betänkande
          </note>
          <note>
            1990/91:SkU38 Ändring i lagen (1989:933) om dubbelbeskattningsavtal
            mellan de nordiska länderna (prop. 1990/91:187).
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Utskottets hemställan bifölls.
          </note>
          <note>
            7 § Byggnaders inomhusmiljö
          </note>
          <note>
            Föredrogs
          </note>
          <note>
            Bostadsutskottets betänkande 1990/91:BoU19
          </note>
          <note>
            Byggnaders inomhusmiljö (prop. 1990/91:189).
          </note>
          <note type="speaker">
            Anf. 2 AGNE HANSSON (c):
          </note>
          <note>
            Herr talman! Efter denna fina inledning på den här dagen, världsmiljödagen,
            är det naturligt att börja debatten i kammaren med ett miljöärende.
            Det berör inomhusmiljön i våra bostäder.
          </note>
          <note>
            Det är lika viktigt med en god inomhusmiljö i bostäderna som
            den naturmiljö som vi ofta diskuterar. Utvecklingen har gått mot
            att vi vistas mer och mer av vår tid i våra bostäder. Inte minst
            därför är det naturligtvis viktigt att vi skapar en miljö som
            vi kan trivas att vistas i.
          </note>
          <note>
            Herr talman! Det är med tillfredsställelse vi från centern noterar
            att vi nu kan fatta de första viktiga besluten som kan leda till
            en bättre inomhusmiljö i våra bostäder. Det är min förhoppning
            att beslutet här i dag på världsmiljödagen kan bli inledningen
            till ett nytt miljötänkande också på bomiljöområdet och en offensiv
            för bättre boendemiljöer. Det är enligt vår uppfattning ett sedan
            länge eftersatt område.
          </note>
          <note>
            Vägen fram till dagens förslag och beslut har varit kantad med
            många problem och varit lång. Redan hösten 1985 togs de första
            initiativen för en bättre boendemiljö i en fempartimotion där
            jag stod som första namn.
          </note>
          <note>
            Den resulterade i riksdagsbeslutet 1986 om inrättandet av småhusskadenämnden.
            Det var en akut åtgärd, som hade som uteslutande syfte att hjälpa
            dem som direkt var utsatta för fuktoch mögelskador i sina hus.
          </note>
          <note>
            Det mera vidlyftiga och förebyggande arbetet för bättre inomhusklimat
            startade med riksdagsbeslutet i anledning av BoUs eniga förslag
            om uppdrag till regeringen. Uppdraget till regeringen innebar
            att en samlad översyn skulle göras med syfte att komma till rätta
            med bristerna i den totala inomhusmiljön och hela problemkomplexet
            med de s.k. sjuka husen.
          </note>
          <note>
            Regeringen har tagit god tid på sig. Men nu föreligger resultatet
            av översynen i två propositioner, nr 145 om byggnaders inomhusmiljö
            m.m. och nr 189 med förslag till lag om byggnadsgaranti, av vilka
            den senare är den tyngre och viktigare av de två. Det såg länge
            ut som om inte den delen skulle komma fram till riksdagen ens
            under detta riksmöte.
          </note>
          <note>
            Egentligen skulle förslagen ha varit här för över ett år sedan.
          </note>
          <note>
            Jag förstår egentligen inte varför regeringen varit så senfärdig
            och handfallen när det gäller boendemiljöfrågorna. Det får till
            följd att många i onödan får fara illa i sina bostäder.
          </note>
          <note>
            Det är därför mycket olyckligt att boendemiljöfaktorerna så länge
            skjutits i bakgrunden i samband med planeringen av bostadsområden
            och att kvantitet satts före kvalitet vid byggandet, vilket t.ex.
            skedde under miljonprogramprocessen. Den skarpa kritik vi från
            centern riktade mot utformningen av dessa betongområden har nu
            -- tyvärr, kan man säga -- alltför tydligt visa sig vara befogad.
          </note>
          <note>
            Bristande kvalitetstänkande ledde senare fram till fukt- och
            mögelskador i hus, med akuta boendemiljöproblem som följd. Först
            efter det att dessa problem började bli mer påtagliga har det
            blivit möjligt att få regeringen att inse nödvändigheten av att
            i ökad utsträckning beakta miljöaspekterna i boendet, och arbetet
            med att förbättra boendemiljöförhållandena kunde därmed starta.
          </note>
          <note>
            Nu är de första förslagen här, och det är bra.
          </note>
          <note>
            Förslagen i betänkandet kan sammanfattas i fyra punkter.
          </note>
          <note>
            1. En tioårig byggaranti införs för flerbostadshus som nyuppförs
            eller byggs om.
          </note>
          <note>
            I lagen understryks byggsektorns speciella ansvar.
          </note>
          <note>
            2. Ventilationssystem i byggnader måste i framtiden undergå funktionskontroll.
          </note>
          <note>
            3. Byggmateriel som innehåller farliga ämnen måste förses med
            produktinformation.
          </note>
          <note>
            4. I plan- och bygglagen införs krav på samråd med ansvarig arbetsledare
            och övriga i ett byggprojekt inblandade parter för att säkerställa
            att projektet genomförs på sådant sätt att byggnaden blir hälsosäker.
          </note>
          <note>
            Utskottet följer regeringens förslag med undantag för en justering
            i själva samrådsförfarandet. Från centerns sida har vi inga invändningar
            i sak mot dessa fyra punkter. Vi tycker i stället att förslagen
            inte gått tillräckligt långt. Vi vill se fler åtgärder med syfte
            att främja en bättre boendemiljö.
          </note>
          <note>
            Med anledning av motionsyrkande från centern och vänsterpartiet
            gör utskottet dessutom ett tillkännagivande om att det bör övervägas
            att utsträcka garantin till att bl.a. omfatta också daghem, skolor
            och kontorslokaler. Det är mycket viktigt att så sker. I propositionen
            tar bostadsministern själv upp frågan om småhusen. Även här bör
            en mer heltäckande garantilösning så småningom tas fram.
          </note>
          <note>
            Moderata samlingspartiet avvisar lagstiftningsvägen och förordar
            en frivilliglinje med en avtalslösning som grund. Deras motion
            är en direkt avskrift av en skrivelse som utskottets ledamöter
            fått från Byggentreprenörerna.
          </note>
          <note>
            Att nu avvisa en lag om byggnadsgaranti, som görs från moderat
            håll, finner vi från centern inte lämpligt. Det skulle innebära
            att miljöfrågorna skulle försummas under ännu längre tid framöver.
            Det kan vi inte ställa upp på och ta ansvar för.
          </note>
          <note>
            Avvisandet motiveras med att en frivillig överenskommelse är
            ett bättre sätt att lösa ansvarsfrågorna. Vi delar i grunden den
            uppfattningen. Frivilliglinjen är alltid att föredra. Det innebär
            oftast större motivation och engagemang och därmed ökad känsla
            för ansvarstagande mellan de i överenskommelsen ingående parterna.
            Men någon frivillig överenskommelse föreligger ännu inte. Inget
            färdigt avtalsförslag finns. Dessutom finns i de avtalsförslag
            som nu diskuteras brister både vad gäller återförsäkringen och
            i heltäckningen av skyddet. Till det kommer de förseningar sm
            blir följden om ett komplett avtal skall inväntas.
          </note>
          <note>
            Vi menar därför att lagstiftningsvägen är den snabbaste och effektivaste
            vägen i nuläget, men vi menar samtidigt att arbetet på en frivillig
            överenskommelse om ansvarsfrågorna inte får avstanna utan måste
            fortsätta. När ett komplett och lika bra avtal som nu ryms i lagen
            föreligger, kan lagen avvecklas. I reservation 2
          </note>
          <note>
            fullföljer vi denna tankegång.
          </note>
          <note>
            Det vore emellertid olyckligt om regeringen och alla andra nu
            slår sig till ro och tror att allt är gjort som går att göra för
            att råda bot på de dåliga boendemiljöerna. Så är det naturligtvis
            inte. Mycket återstår att göra för att miljön skall bli bättre.
            Regeringen bör därför arbeta vidare med dessa frågor och återkomma
            med förslag för att göra åtgärdsprogrammet heltäckande och därmed
            i linje med vad utskottet avsåg i ursprungsuppdraget.
          </note>
          <note>
            Det gäller t.ex. kravet på produktinformation vid byggnation.
            Det är en fråga som inte till fullo är löst. Är det möjligen EG
            som oroar regeringen på denna punkt, eller varför tvekar regeringen
            inför att här och nu lägga fram förslag?
          </note>
          <note>
            En annan viktig fråga som inte är löst är kraven på luftkvalitet,
            som bl.a. allergiutredningen har tagit upp och lämnat förslag
            om. Några förslag i denna fråga finns inte heller framme för riksdagens
            ställningstagande.
          </note>
          <note>
            Från centerns sida vill vi se frågorna om en bättre boendemiljö
            sammanförda i en särskild bomiljölag. De regler som i dag redan
            finns är spridda i olika lagar. De bör sammanföras på ett ställe
            för att större slagkraft skall uppnås.
          </note>
          <note>
            Bomiljölagstiftningen bör dessutom utvecklas vidare till ett
            verksamt instrument för de boende mot dåliga boendemiljöer, på
            samma sätt som arbetsmiljölagstiftningen är konstruerad på arbetsmiljöområdet.
            I en med vänsterpartiet gemensam reservation fullföljer vi våra
            motionskrav från den allmänna motionstiden om en särskild bomiljölag
            med den inriktningen.
          </note>
          <note>
            Herr talman! Oftast grundläggs de dåliga boendemiljöerna redan
            i planeringsstadiet vid planeringen av bostadsområdena och bebyggelseutformningen.
            Därför måste kraven på en förutseende och noggrann planering av
            bostäderna öka. Tvång och detaljreglering är därvid ingen bra
            väg att gå fram. Från centerns sida föredrar vi moroten framför
            piskan. Bra boendemiljöer bör vara självgenererade. De bör skapas
            på frivillig väg genom att man hos alla uppnår ett större engagemang
            och ansvar för miljön.
          </note>
          <note>
            Detta är möjligt om boendemiljön görs till en konkurrensfaktor
            på bostadsmarknaden. Om miljö och kvalitet i boendet är en konkurrensfaktor
            blir det svårare att få avsättning för dåligt byggda hus och hus
            inom överexploaterade områden med en dålig yttre och inre miljö.
            Ett effektivt medel för att göra boendemiljön till en konkurrensfaktor
            vore att införa VDN-märkning på bostäder. I en sådan varudeklaration
            framgår klart kvalitetsaspekten i varje bostad. Vi förordar en
            sådan handlingslinje i reservation 20.
          </note>
          <note>
            Herr talman! Så till bullerproblemen i våra bostäder. Problem
            med s.k. lågfrekvent buller i våra bostäder blir allt vanligare.
            Enligt PBL
          </note>
          <note>
            och nybyggnadsstadgan finns regler för hur starkt buller som
            får förekomma utan att det skall anses som störande. Utskottet
            tar upp och behandlar dessa frågor i samband med motionskrav om
            förändrade gränsvärden. Vi instämmer från centern i den slutsats
            som utskottet drar om att det nu är viktigt att regeringen ser
            över reglerna för bullergränser och tillåtna ljudnivåer i bostäderna
            och återkommer med förslag till åtgärder.
          </note>
          <note>
            Herr talman! Med det anförda vill jag meddela att centerns riksdagsgrupp
            står bakom de fyra reservationer som centerns ledamöter har fogat
            till betänkandet. I övriga moment står vi bakom majoritetens förslag
            till hemställan. För att spara kammarens tid begränsar jag mig
            till att yrka bifall till reservation nr 13.
          </note>
          <note type="speaker">
            Anf. 3 KNUT BILLING (m):
          </note>
          <note>
            Herr talman! I detta betänkande behandlas regeringens proposition
            om byggnadsgaranti för flerbostadshus. Utskottsmajoriteten godtar
            i huvudsak förslaget. Det gör dock inte vi moderater.
          </note>
          <note>
            Att vi säger nej beror dock inte alls på att vi skulle vara negativa
            till ett fullgott byggande och att det finns garantier för detta.
            Tvärtom. Vi moderater är varma anhängare av att kvaliteten inom
            byggandet är av hög klass.
          </note>
          <note>
            Vi har i huvudsak fyra invändningar mot föreliggande lagförslag.
          </note>
          <note>
            För det första anser vi att lagens syften kan tillgodoses genom
            frivilliga överenskommelser mellan parterna. Vi har därvid samma
            uppfattning som arbetsgruppen för s.k. sjuka hus. Ordningen med
            ett på frivilliga avtal grundat ansvarssystem har gamla traditioner
            i vårt land och är därmed också starkt förankrad hos berörda parter.
          </note>
          <note>
            För det andra är nuvarande regler, dvs. Allmänna bestämmelser
            för byggnads-, anläggnings- och installationsentreprenader, föremål
            för revidering.
          </note>
          <note>
            Byggentreprenörerna har inför bostadsutskottet redovisat huvudinnehållet
            i den överenskommelse som parterna är på gång att träffa. Av denna
            redovisning, som även finns i skriftlig form, framgår att revideringen
            kommer att leda till ett väsentligt utökat ansvarstagande från
            branschen.
          </note>
          <note>
            Entreprenören kommer efter utgången av en tvåårig garantitid
            att ansvara för väsentliga fel under ytterligare åtta år om han
            vållat felet genom vårdslöshet. I praktiken kommer detta att innebära
            att entreprenörens ansvar utsträcks från nuvarande två till tio
            år. Dessutom avser ansvaret inte bara flerbostadshus utan alla
            typer av entreprenader, dvs. skolor, daghem, kontor m.m.
          </note>
          <note>
            När utskottsmajoriten påstår att det inte finns något förslag
            som möjliggör en analys eller jämförelse med lagförslaget är detta
            således märkligt och fel. Byggentreprenörenas förslag innebär
            dessutom bevisligen i viktiga hänseenden en förstärkning av ansvaret
            i byggandet jämfört med propositionen och utskottsmajoritetens
            ställningstagande.
          </note>
          <note>
            Agne Hansson sade nyss i debatten att miljöfrågorna skulle förhalas
            om man gick på frivilliglinjen. Detta är naturligtvis helt fel.
            Det dokument som finns och som är föremål för ett snabbt antagande
            kommer att vara mer långtgående än lagförslaget. Det kommer att
            innebära förstärkning av miljöfrågorna. Det kan man kanske litet
            grand läsa mellan raderna också när man lyssnar till Agne Hansson.
            Han säger att när det blir antaget så kan vi avskaffa lagförslaget.
          </note>
          <note>
            Om Agne Hansson känner på sig att det skall bli på det sättet,
            hade det varit på sin plats att han hade sagt att vi inte skall
            anta lagförslaget nu utan vänta ett tag och se eftersom överenskommelsen
            mellan byggentreprenörerna och byggherrarna kommer att träffas
            inom den allra närmaste tiden.
          </note>
          <note>
            Den tredje invändningen är att systemet är både komplicerat och
            byråkratiskt. En rad nya företag, s.k. garantiföretag, måste startas
            liksom en ny byråkratiorganisation kallad byggnadsgarantinämnden.
            Eftersom man skall kunna besvära sig över byggnadsgarantinämndens
            beslut innebär utskottsmajoritetens förslag risk för tidskrävande
            och dyra processer. Under de gångna åren har en lång rad sådana
            processer ägt rum när det gäller garantifrågor. Det vore bra om
            vi kunde komma ifrån det systemet.
          </note>
          <note>
            För det fjärde kommer garantisystemet med all sannolikhet att
            strida mot kommande EG-direktiv på området. EG står nämligen i
            begrepp att redan nästa år utfärda direktiv avseende ansvar, garantier
            och finansiell täckning av garantierna i byggande.
          </note>
          <note>
            Att samtidigt som vi förbereder en ansökan om medlemskap i EG
            antaga en lagstiftning som står i strid med de kommande EG-direktiven
            framstår enligt vår uppfattning som direkt dumt.
          </note>
          <note>
            Herr talman! Jag yrkar bifall till reservation 1.
          </note>
          <note>
            Vi moderater har några ytterligare reservationer fogade till
            detta betänkande, nämligen nr 5
          </note>
          <note>
            angående krav på samråd och nr 12 angående åtgärder för att motverka
            problemen med sjuka hus. Vi vidhåller självfallet vad vi där anfört,
            även om jag nu avstår från att utveckla våra argument samt från
            att yrka bifall till dessa reservationer.
          </note>
          <note type="speaker">
            Anf. 4 AGNE HANSSON (c) replik:
          </note>
          <note>
            Herr talman! I grunden är centern och moderaterna eniga om att
            frivilliglinjen är att föredra. Vi skiljer oss dock åt så till
            vida att vi från centern vill se en snabbare lösning på miljöfrågorna.
            Knut Billing påstår att det här finns förslag om avtal. Det är
            riktigt, men det finns inga avtal slutna ännu. Eller om det är
            fel, var finns då de dokument som skulle kunna användas? Jag och
            utskottets majoritet har inte funnit att sådana finns.
          </note>
          <note>
            Därmed föreligger inte den situationen att man nu direkt kan
            gå in i en mer offensiv behandling av bomiljöfrågorna. Vi har
            därför valt denna linje.
          </note>
          <note>
            Moderatlinjen innebär därmed naturligtvis en ytterligare förhalning.
          </note>
          <note>
            Alla är i dag inte medlemmar och företräds av de parter som diskuterar
            avtal. Hur vill moderaterna skapa ett heltäckande garantiförslag
            på den linje de nu har valt?
          </note>
          <note>
            Mot bakgrund av att intensiteten i förhandlingsarbetet har ökat
            under den senaste tiden är det bra om man nu har ett lagförslag
            till grund, eftersom det kan påskynda arbetet för frivilliglinjen
            ytterligare. Jag ser ingen nackdel med det. Det är också ett av
            motiven till att vi i centern nu accepterar lagstiftningsvägen.
            Vi behöver ett ökat tryck för att få ökad aktivitet i miljöfrågorna.
          </note>
          <note>
            Slutligen, herr talman, vill jag också peka på att med den ändring
            av regeringens förslag och den begäran om en utvidgning av garantin
            som utskottet gör, kommer vi att parallellt kunna vidga garantin
            så småningom till att även gälla för daghem, förskolor, kontorslokaler
            osv. Jag ser heller ingen nackdel med det.
          </note>
          <note type="speaker">
            Anf. 5 KNUT BILLING (m) replik:
          </note>
          <note>
            Herr talman! Agne Hansson försöker sitta på två stolar samtidigt.
            Han önskar en frivillighet, men samtidigt säger han att vi måste
            ha lagstiftning. Vi har fått en redovisning i utskottet -- den
            kan inte ha gått Agne Hansson förbi -- om det arbete som pågår
            och om att man är beredd att träffa ett avtal inom en mycket snar
            framtid. Agne Hansson frågar vad man gör med dem som kanske inte
            täcks in av detta.
          </note>
          <note>
            Den frågan kan gå tillbaka till Agne Hansson, som vill ha frivillighet.
            Med frivilliglinjen blir detta naturligtvis ett konkurrensmedel.
            Byggherrarna är mycket mer intresserade av att anlita entreprenörer
            som har en utbyggd försäkring, och därmed löser man den frågan.
          </note>
          <note>
            I det förslag som nu är föremål för förhandlingar mellan entreprenörerna
            och byggherrarna är sådant som skolor, daghem, kontor m.m. redan
            inbyggt. Det går således mycket snabbt att få in detta. Nu vill
            Agne Hansson gå omvägen genom att få in det i garantilagen. Det
            är faktiskt enklare att vänta på överenskommelsen och därmed få
            detta löst på frivillighetens linje -- den väg som Agne
          </note>
          <note>
            Hansson säger sig innerst inne vilja ha.
          </note>
          <note type="speaker">
            Anf. 6 AGNE HANSSON (c) replik:
          </note>
          <note>
            Herr talman! Eftersom vi är anhängare av frivilliglinjen lyssnade
            vi mycket intensivt och noga på byggentreprenörerna. Redovisningen
            visar att det inte föreligger något förslag, vilket innebär att
            det kommer att bli en fördröjning.
          </note>
          <note>
            Om man hänvisar till konkurrensfaktorn, Knut
          </note>
          <note>
            Billing, kommer det naturligtvis att kosta de företag mindre
            som undviker att gå in i en garantisituation. Jag är inte övertygad
            om att man kan nå en heltäckande byggnadsgaranti så enkelt som
            Knut Billing i nuläget försöker framställa det.
          </note>
          <note type="speaker">
            Anf. 7 KNUT BILLING (m) replik:
          </note>
          <note>
            Herr talman! Om Agne Hansson nu tror att den här konkurrensfaktorn
            inte skulle spela den roll som jag antydde utan att det kommer
            att anlitas företag som inte omfattas av garantisystemet, hur
            kan då Agne Hansson vilja förespråka en frivillig linje, där det
            kommer att finnas företag som inte har garanti? Nu förstår jag
            bättre varför Agne
          </note>
          <note>
            Hansson vill ha en lagstiftning. Han vill egentligen inte ha
            någon frivillighet, men han törs inte säga detta rent ut. Han
            vill i grund och botten ha en tvingande lagstiftning. Det är bra
            att det blev klart utsagt.
          </note>
          <note>
            Talmannen anmälde att Agne Hansson anhållit att till protokollet
            få antecknat att han inte ägde rätt till ytterligare replik.
          </note>
          <note type="speaker">
            Anf. 8 SIW PERSSON (fp):
          </note>
          <note>
            Herr talman! Sjuka hus, fukt, mögel, dåligt fungerande ventilationssystem,
            ventilationssystem som inte alls fungerar, klassrum där luften
            efter mindre än en halvtimme är sämre än i skyddsrum, huvudvärk,
            trötthet, allergier m.m. Barn, ungdomar och gamla -- och över
            huvud taget allt för många människor -- far illa av att vistas
            inomhus, där vi tillbringar mellan 80 och 90 % av vår tid.
          </note>
          <note>
            Varför har det då blivit så här illa? Jo, hela byggbranschen
            och även alla olika samhällsorgan som styr byggandet har ett gemensamt
            ansvar för att det har blivit just så här.
          </note>
          <note>
            Ett grundfel är att man har satt kvantitet framför kvalitet.
            Det måste bli så, att kommunerna inte skall få planera tomter,
            t.ex. bygga dagis på gamla kärr, utan att det ställs krav på dem.
            Det måste bli så, att man inte skall få använda sig av nya och
            oprövade material utan i stället av väl kända och beprövade material.
          </note>
          <note>
            Vi kan faktiskt bygga hus som är friska, och vi skall göra det.
            Vi kan göra det, om vi ställer krav och ser till att de här kraven
            efterlevs.
          </note>
          <note>
            De attityder som vi har måste alltså ändras, och de problem som
            finns måste vi ta på allvar. Det måste bli ett slut på allt experimenterande
            med våra bostäder och lokaler. Experiment skall utföras i laboratorier.
            Även inom byggandet skall vetenskap och beprövad erfarenhet gälla.
          </note>
          <note>
            Dagens betänkande är ett steg på vägen mot en bättre inomhusmiljö,
            men vi skall komma ihåg att det är väldigt mycket kvar att göra.
            Alla problem i befintliga lokaler och bostäder är inte lösta.
            Här måste också krafttag till från alla inblandade parter.
          </note>
          <note>
            Lagen om byggnadsgaranti för flerbostadshus anser vi i folkpartiet
            liberalerna är ett steg i rätt riktning.
          </note>
          <note>
            Vi konstaterar emellertid med beklagande att det är mycket som
            inte täcks in -- t.ex. dagis, skolor, kontorslokaler och annat.
          </note>
          <note>
            Vi anser att det hade varit mycket bra om det hade kunnat bli
            en frivillig överenskommelse mellan berörda parter. Tio sekunder
            i tolv fick vi reda på att man hade kommit långt fram i förhandlingarna,
            men vi fick aldrig möjlighet att ställa propositionens förslag
            mot berörda parters förslag.
          </note>
          <note>
            Därför gjorde vi i vårt parti bedömningen att vi borde acceptera
            propositionsförslaget men samtidigt öppet säga, att kan de berörda
            parterna träffa mer långtgående överenskommelser skall dessa självklart
            gälla. Vi skall komma ihåg att detta förslag har svagheter. Många
            är rädda för att försäkringslösningen kommer att innebära att
            försäkringsbolagen, som i dag många gånger har alltför stor makt,
            blir en ny överprövningsmakt och att man skall kunna försäkra
            sig bort från problemen och att de oseriösa då inte kommer att
            ställas till ansvar tillräckligt tufft.
          </note>
          <note>
            Funktionskontrollen av ventilationssystem tycker vi också är
            bra, men om dimensioneringen av ventilationssystemen från början
            är för liten, är en funktionskontroll i sig inte tillräcklig.
            På den punkten är också mycket kvar att göra.
          </note>
          <note>
            När det gäller utredningsuppdraget att se över gränsvärdena för
            buller i byggnader konstaterar vi i folkpartiet liberalerna med
            glädje att det är en motion som härigenom har bifallits. Det är
            bra att man nu äntligen inser att buller har blivit ett allt större
            problem för oss människor, och då ofta de s.k. lågfrekventa bullren.
          </note>
          <note>
            Vad beträffar frågan om produktinformation anser vi att det hade
            varit mycket bra om man hade kunnat ställa krav att allt material
            skall
          </note>
          <note>
            VDNmärkas i någon form. Tyvärr finns det inte tekniska möjligheter
            att prova ut allt material -- vi vet inte vad som är orsak och
            verkan. Men detta är ett bra steg på vägen, och så fort det finns
            en teknisk möjlighet att analysera materialet, skall man också
            ställa krav på produktinformation.
          </note>
          <note>
            Reservation 7 från folkpartiet liberalerna handlar om införande
            av ventilationskontroll m.m. Vi har gjort den bedömningen att
            det när det gäller flerbostadshus skall bli en lagstiftning men
            att det i fråga om småhus och egna hem finns en god möjlighet
            för ägaren själv att bedöma hur det skall vara. Småhusägaren har
            bättre möjligheter att själv se över, kontrollera och åtgärda
            de brister som kan finnas. Därför anser vi att småhus inte skall
            omfattas av denna lagstiftning.
          </note>
          <note>
            Herr talman! Jag yrkar bifall till reservation 7.
          </note>
          <note>
            I reservation 9 ställer vi krav på att sovrum endast skall få
            tillföras uteluft och att s.k. överluft inte skall få föras in
            från kontorsrum till allmänna utrymmen. Tyvärr tar man i propositionen
            inte ställning till dessa frågor. Det anser vi inte vara acceptabelt,
            eftersom frågan om luftkvaliteten är oerhört viktig. Därför, herr
            talman, vill jag yrka bifall till reservation 9.
          </note>
          <note>
            I reservation 6 tar vi upp frågan om att den lagstiftning som
            finns skall användas effektivt, men jag avstår från att yrka bifall
            till denna reservation.
          </note>
          <note>
            Herr talman! Detta betänkande är ett steg i rätt riktning. Det
            gläder oss i folkpartiet liberalerna extra mycket om berörda parter
            genom frivilliga överenskommelser kan få fram garantier som gör
            förslagen i detta betänkande onödiga. Man har visat att man på
            frivillighetens väg når mycket längre. Det är oerhört viktigt
            att vi inte far illa av att vistas inomhus. Vi skall alltså komma
            ihåg att vi har hemskt mycket kvar att göra. Vi måste vara lyhörda
            för enskilda människors behov och problem. Jag är också övertygad
            om, herr talman, att om vi alla är litet mer ödmjuka och lyhörda
            kan vi rätta till de fel och brister som vi har i dag, och vi
            kan också minimera de risker som kan uppstå på grund av ett felaktigt
            byggande i framtiden.
          </note>
          <note type="speaker">
            Anf. 9 JAN STRÖMDAHL (v):
          </note>
          <note>
            Herr talman! Det här ärendet handlar om någonting så viktigt
            som vår närmiljö, den miljö vi lever i, bor i och arbetar i dagligdags.
            Det är inget litet teknisk problem vi sysslar med eller en fråga
            om en frivilliglinje eller inte för byggarna eller byggentreprenörerna.
          </note>
          <note>
            Bakgrunden till detta ärende är många händelser, av vilka en
            del har blivit kända. Den mest kända var väl när några nybyggda
            daghem bl.a. på
          </note>
          <note>
            Södermalm i Stockholm fick lov att stängas, därför att personalen
            i stor utsträckning fick missfall. Det är väldigt svårt att i
            sådana fall direkt bevisa att det sjuka huset gav dessa våldsamma
            effekter på de människor som vistades i huset, men det är ändå
            troligt. Framför allt var de människor som berördes övertygade
            om att det var de sjuka husens fel.
          </note>
          <note>
            Ett annat känt exempel är alla de familjer som under lång och
            besvärlig tid bodde i ett mycket trevligt nybyggt bostadsområde
            i utkanten av
          </note>
          <note>
            Stockholm -- Enskededalen. Familjemedlemmarna har i stor utsträckning
            mått dåligt av att bo i sina nya, fina lägenheter. De har alltså
            blivit bra när de sedan har flyttat någon annanstans. Detta bostadsområde
            i Enskededalen har nästan fullständigt fått byggas om. Man har
            fått rensa ut det översta i golvkonstruktionen för att få ut det
            som orsakat dessa symptom hos dem som bebott husen.
          </note>
          <note>
            Detta med sjuka hus handlar alltså både om att husen i sig är
            sjuka och om att husen ger upphov till sjukdomar hos dem som brukar
            husen. Det är naturligtvis egentligen mycket märkligt -- nästan
            skamligt -- att vi på 1990-talet skall behöva uppleva detta. Vi
            har i det här och andra länder i hundratals och tusentals år byggt
            hus som fungerat väl för dem som använt husen. Och sedan händer
            detta nu när tekniken är så högt utvecklad och våra kunskaper
            är så stora. Vi lyckas inte i alla fall bygga hus så att man mår
            väl av att bo i dem. Det är elementära felaktigheter i det som
            byggs.
          </note>
          <note>
            Den stora boven i detta sammanhang är fukten och att man inte
            lyckas hantera denna. Man bygger in fukten eller släpper in den
            under husens brukstid.
          </note>
          <note>
            Denna fukt hålls kvar och släpps inte ut eller ventileras bort.
            Fukten framkallar tillsammans med andra material reaktioner som
            gör att man får gasutsöndringar, mögel osv. Detta är egentligen
            mycket enkla problem, men det är inte alltid så lätt att förutse
            de konsekvenser som uppstår av detta problem, att man inte kan
            hantera fukten i husen.
          </note>
          <note>
            Problemet med fukten förvärras naturligtvis av att husen som
            i dag byggs är täta -- på det sättet är de välbyggda. Men de äldre
            husen var egentligen bättre och säkrare i och med att de andades.
            De kunde andas och hade dessutom en själ. Dagens hus andas inte,
            och ofta har de också mist sin själ.
          </note>
          <note>
            Allt detta är bakgrunden till det ärende om byggnaders inomhusmiljö
            som vi i dag behandlar.
          </note>
          <note>
            Regeringen har samlat sig till något som skulle bli en omfattande
            proposition. Det höll på att bli en riktig flopp. Mycket litet
            av det som föreslagits i arbetsgrupper och utredningar blev kvar
            när det visade sig att det tilltänkta förslaget till en ny lag
            om byggnadsgaranti stoppades i lagrådet. Det reparerades, och
            vi fick en kompletterande proposition där också en lag om byggnadsgaranti
            fanns med. Det förbättrade situationen; det visade att man ändå
            fått fram ett hyggligt förslag.
          </note>
          <note>
            Jag har några kommentarer till de olika delarna i dessa två propositioner.
            Det första gäller förslaget om det samråd som byggnadsnämnden
            innan ett bygge sätter igång skall hålla med ansvariga arbetsledare
            och olika intressenter som är inblandade i byggprocessen. Syftet
            är att lägga upp arbetet och ett kontrollprogram för byggandets
            genomförande. Ni menar att detta är en bra lösning i stället för
            det som arbetsgruppen föreslog.
          </note>
          <note>
            Arbetsgruppen föreslog att man skulle ha obligatoriskt sakkunnigt
            bevis. Lösningen har nu blivit ett obligatoriskt samrådsförfarande.
            Vi föreslog att man inte skulle nöja sig med att kräva ett samrådsmöte.
            I stället skall ett samråd hållas för att lösa de problem som
            finns. Det har också blivit utskottsmajoritetens förslag.
          </note>
          <note>
            Vi föreslog dessutom att -- utöver de som enligt propositionen
            skall kallas till samrådet -- någon representant för byggnadens
            brukare skall kallas till samrådet. Det står vi fast vid. Vi har
            inte fått med oss utskottsmajoriteten på förslaget. Vi menar att
            det är viktigt att brukaren av byggnaden får vara med, även om
            det ibland är svårt att veta vem det skall bli. Det finns ofta
            -- nästan alltid -- en möjlighet att kalla en representant för
            en
          </note>
          <note>
            ''brukarorganisation'' som får bevaka brukarintresset i byggprocessen.
          </note>
          <note>
            Vi tillstyrker förslaget till lag om byggnadsgaranti.
          </note>
          <note>
            Vi noterar med tillfredsställelse att utskottet delar vår uppfattning
            att lagen skall utvidgas till att omfatta även skolor, daghem
            etc. Vi föreslår dock att garantitiden skall vara 20 år och inte,
            som propositionen föreslår, 10 år. Skälet till detta är att vi
            av erfarenheter från dessa problem -- inte minst med flytspackel
            -- vet att man kan bygga in fel som visar sig efter ganska lång
            tid. Symptomen av dessa flytspackelproblem har visat sig tydligt
            först efter ungefär 10 år. Det är alldeles tydligt att 10-
          </note>
          <note>
            årsgränsen inte är tillräcklig. Det är rimligt att utvidga garantitiden
            till 20 år. Miljöpartiet har föreslagit 25 år -- 20--25 år är
            lagom. Detta är ändå bara hälften av den tid som man i byggsammanhang
            räknar som amorteringstid för lån.
          </note>
          <note>
            Vi har dessutom föreslagit att vi måste hjälpa till att lösa
            problemen med även det som hittills har byggts -- man kanske har
            byggt in fel -- så att brukarna -- de boende -- inte drabbas av
            nya fall liknande det i Enskededalen med kraftiga besvär och fördyringar
            för hushållen. Vi har därför föreslagit att man skall ta ut en
            kollektiv straffavgift -- en byggfuskavgift -- av byggbranchen
            för att klara de kostnader som fram till dess att vi växt in i
            garantisystemet uppkommer på grund av byggfel och byggfusk. Det
            som byggs i år, det som byggdes förra året och för fem år sedan
            omfattas inte av garantisystemet.
          </note>
          <note>
            När det gäller kraven på ventilationssystemen menar vi att man
            i propositionen har gjort ett viktigt framsteg i och med att man
            ställer krav på kontroll av ventilationssystemen både i samband
            med byggandet och sedan återkommande under brukstiden. I vår motion
            föreslår vi att man också skall förse ventilationssystemen med
            ordentliga bruksanvisningar. Utskottet har svarat att man, enligt
            propositionen, skall förse alla ventilationsanläggningar med ordentliga
            instruktioner och skötselanvisningar för dem som skall sköta anläggningen,
            och därför menar vi att vårt yrkande är tillgodosett. De som skall
            sköta dessa anläggningar är ofta de boende själva eller de personer
            som arbetar i lokalen, eventuellt tillsammans med en fastighetsskötare,
            och i och med detta finns detta krav på bruksanvisningar.
          </note>
          <note>
            Bland kraven som förts fram i de bakomliggande utredningarna
            finns det ett som jag särskilt vill ta upp, nämligen kravet på
            förbud mot återluft i ventilationssystem. Man skall helt enkelt
            inte använda använd luft i ventilationssystem. Vi är påskyndare
            av återbruk i allmänhet men inte av återbruk av luft. Man kan
            inte rensa bort skadliga eller illaluktande ämnen ur luft.
          </note>
          <note>
            Allergiutredningen föreslog detta, men regeringen valde inte
            den linjen.
          </note>
          <note>
            Vi har alla fått ett brev från Föreningen Sveriges stadsarkitekter,
            där man särskilt tar upp detta problem utifrån sina erfarenheter.
            Samtliga
          </note>
          <note>
            Sveriges stadsarkitekter kräver genom sin förening ett förbud
            mot återluft. Riksdagen borde gå på den linjen.
          </note>
          <note>
            När det gäller produktinformation anser vi att arbetsgruppens
            förslag om en särskild lag avseende varudeklaration för byggmaterial
            borde ha förts fram. Det finns ingen anledning att godta regeringens
            mycket ordrika invändningar, bl.a.
          </note>
          <note>
            med hänvisning till EG, mot att man skall redovisa och deklarera
            vad produkterna innehåller. Det är ett självklart krav, som vi
            skall föra fram både här hemma och i internationella sammanhang.
          </note>
          <note>
            Slutligen vill jag ta upp frågan om en bomiljölag, som Agne Hansson
            nämnde. Det är ett gammalt krav bl.a. från hyresgäströrelsen att
            man skall få en lagstiftning som skyddar boendekvaliteten, inte
            bara vid byggnadstillfället, som nuvarande bygglagstiftning gör,
            utan även under hela brukstiden. Det är helt otillräckligt att
            man, för att få stöd av lagen, skall behöva ha en så dålig kvalitet
            att det kan klassas som sanitär olägenhet, innan man kan kräva
            förbättringar i den befintliga miljön.
          </note>
          <note>
            Därför behövs en bomiljölag som, till skillnad från bygglagstiftningen,
            ger möjlighet till krav på förbättringar i miljön utan att det
            gäller stora ombyggnader eller hänger samman med nyproduktion.
          </note>
          <note>
            Slutligen vill jag säga att jag naturligtvis står bakom alla
            reservationer där vänsterpartiet finns med, men att jag yrkar
            bifall endast till reservationerna
          </note>
          <note>
            10, 11, 19 och 22.
          </note>
          <note type="speaker">
            Anf. 10 KJELL DAHLSTRÖM (mp):
          </note>
          <note>
            Fru talman! Äntligen har vi fått ett betänkande efter en proposition
            om vår inomhusmiljö och
          </note>
          <note>
            ''sjuka hus'', som det kallas i dagligt tal.
          </note>
          <note>
            Efter lagrådets förnyade studium får vi nu ventilationskontroll
            och byggnadsgaranti.
          </note>
          <note>
            Visserligen är det väldigt oklart hur ventilationskontrollen
            skall utformas i praktiken.
          </note>
          <note>
            Efter nästan tre år kom det här betänkandet. Det var bostadsutskottet
            som hösten 1988 tog initiativet. Jag satt inte själv med i bostadsutskottet,
            men följde utskottets arbete med stort intresse vid sidan om.
            Bostadsutskottet har varit pådrivande i denna fråga, medan regeringen
            litet handfallet och uppenbarligen väldigt sent har reagerat på
            signalerna och på riksdagens bord lagt fram en proposition under
            de allra sista skälvande veckorna av detta riksmöte. Jag måste
            säga att det hade varit direkt pinsamt för regeringen om den inte
            hade lyckats lägga fram någonting under denna mandatperiod.
          </note>
          <note>
            Under tiden sitter många människor fast i hälsofällor, radonfällor,
            därför att byggherrar och fastighetsägare av olika slag, både
            privata och de i allmännyttan, inte har något särskilt tvång över
            sig att förbättra inomhusmiljön och sina hus.
          </note>
          <note>
            Vi i miljöpartiet de gröna är ändå delvis nöjda, men självfallet
            menar vi att det är viktigt att gå vidare och utforma mycket tydligare
            krav på byggnadssektorn i vad gäller inomhusmiljön. I våra reservationer
            i betänkandet anger vi hur man kan gå vidare, vilket jag tänker
            kommentera något. Jag skall inte upprepa bakgrunden till sjuka-husdebatten,
            den tycker jag många talare före mig har beskrivit ganska bra.
            Bostadsutskottets majoritet har dessutom en god uppfattning om
            problemområdet sjuka hus.
          </note>
          <note>
            Regeringen föreslår i propositionen 1990/91:187
          </note>
          <note>
            om införande av en lag om byggnadsgarantin att garantitiden skall
            vara 10 år. Jan Strömdahl i vänsterpartiet föreslår 15 år och
            vi föreslår i en enskild miljömotion 25 år. En garantitid på 10
            år tycker vi absolut är för kort och vi är beredda att diskutera
            en längre garantitid.
          </note>
          <note>
            När det gäller byggmaterial handlar det om väldigt långsiktiga
            förändringar, förändringar som ofta är dolda, dvs. inbyggda. Vanligtvis
            är det just efter 10
          </note>
          <note>
            år som den här typen av skador börjar krypa fram, och därför
            menar vi att det vore rimligt att garantitidens längd utsträcks
            till 15--25 år.
          </note>
          <note>
            Jag finner det intressant att folkpartiet och vänsterpartiet
            ställer krav på ökade luftflöden, dvs.
          </note>
          <note>
            att man skall sluta använda återluft. Det är ett misstag från
            vår sida att vi inte deltar dessa reservationer. Vi ställer givetvis
            upp på dem till fullo. Luft skall inte återanvändas. Allt möjligt
            annat, precis som Jan Strömdahl var inne på, kan återanvändas,
            men inte skämd luft. Den skämda luften måste renas i luftlagren
            innan den åter inandas.
          </note>
          <note>
            Vi vill stödja de reservationer som förhoppningsvis vinner kammarens
            stöd, särskilt med tanke på att vi nu har fått en aktiv stadsarkitektkår
            som också påpekar detta.
          </note>
          <note>
            I reservation 11 tags produktinformation om byggvaror upp. Bostadsministern
            avvisar denna produktinformation i propositionen. Han gör det
            efter en lång utläggning om EG- och EFTA-
          </note>
          <note>
            reglerna, som luktar väldigt illa EG-harmoniserat.
          </note>
          <note>
            Vi menar att vi i detta land självfallet måste kunna bestämma
            själva om vi vill ha produktinformation om byggvaror. Det tycker
            miljöpartiet de gröna att vi skall ha. Vi skall inte hänvisa denna
            information till kemikalielagstiftningen, vilken hotar att bli
            ganska kryptisk. Vilken självbyggare som helst skall kunna läsa
            på en byggvara vad den innehåller, vad den emiterar samt vad den
            har för kemiska och andra långsiktiga egenskaper. Konstruktionen
            kan eventuellt vara sådan att boverket via kemikalielagstiftningen
            skall ansvara för detta.
          </note>
          <note>
            Men vi är inte säkra på att så kommer att ske. Vi tycker att
            det skall finnas en lagstiftning, som vi säger i reservation 11,
            vilken jag aktivt vill yrka bifall till.
          </note>
          <note>
            Härefter följer några reservationer om åtgärder för att motverka
            problem med s.k. sjuka hus. Det finns tre reservationer om åtgärder
            för att motverka dessa problem och vår reservation har nr 14.
            Jag skulle vilja hänvisa dessa reservationer till vår reservation
            15, i vilken vi ger uttryck för tanken att bilda Svensk Husprovning
            AB. När vi har diskuterat den här idén, bl.a. under en bostadsturné
            som vi har genomfört under våren, ser man ett förklarat sken i
            ansiktet på byggare, boende och alla de människor som vi har talat
            med. De förstår genast vad vi menar. Svensk Husprovning, att jämföra
            med Svensk Bilprovning, innebär att vi skall pröva både våra lägenheter
            och lokaler vid återkommande besiktningar. Man kan givetvis inte
            lämna in huset till någon fast besiktningsstation, utan det får
            bli en ''flygande besiktning''. Någon får åka runt och kontrollera
            husen vad gäller fukt, mögel och förändringar sedan senaste kontrolltillfället.
            Radonstrålning kan man kontrollera liksom nya elallergiframkallande
            magnetiska fält. Saken är den att det finns mycket enklare mätinstrument
            i dag, som på detta sätt skulle möjliggöra en snabb och verkningsfull
            kontroll av husen.
          </note>
          <note>
            Vi menar också att man skulle kunna utfärda någon form av körförbud
            för husen gentemot fastighetsägaren. Man kan tänka sig att hyrorna
            i en privatägd eller allmännyttig fastighet förs in till ett speciellt
            konto så länge fastighetsägaren inte åtgärdar det som befinnes
            vara felaktigt i huset.
          </note>
          <note>
            Detta skulle skapa stor trygghet, en sådan form av trygghet som
            vi kanske känner tack vara vår svenska bilprovning när vi jämför
            med andra länder söderut i Europa, där man har mycket bristfällig
            teknisk kontroll av bilar, och för den delen även av hus.
          </note>
          <note>
            Jag vill alltså yrka bifall till vår reservation 15. Vi tror
            att Svensk Husprovning är en idé som är väl värd att utveckla
            vidare. Den har visserligen lagts på riksdagens bord nu under
            våren, men skulle vi kunna få idén tillstyrkt här i kammaren nu,
            vore ingen gladare än jag.
          </note>
          <note>
            För övrigt uppmärksammar vi att man redan i dag skulle kunna
            stipulera att radonmätningar skall ske vid samtliga försäljningar
            av fastigheter. Det vore en enkel åtgärd för att skapa trygghet
            och en gemensam riktlinje vid försäljning av hus, så att man inte
            upptäcker dold radonstrålning i ett hus, som man i så fall har
            betalat flera hundra tusen kronor för mycket för. Vi tycker också
            att vi måste gå vidare och sänka gränsvärdet för åtgärder mot
            radonstrålning till 70 becquerel, en nivå som man faktiskt har
            i USA redan. Strålskyddsinstitutet brukar i debatten -- jag skall
            inte dra in kärnkraftsdebatten här -- uppmärksamma att radonstrålning
            är en aktiv och troligen mycket farligare strålning än den som
            kärnkraften totalt sett innebär.
          </note>
          <note>
            Beträffande byggfuskavgifter tycker vi att det är riktigt att
            man skall kunna påverka även redan byggda hus. Byggnadsgarantin
            kommer att omfatta det kommande byggandet. Men vi vet att det
            finns för mycket byggfusk i våra bostäder i dag för att det skall
            vara riktigt hälsosamt. En byggfuskavgift, som vänsterpartiet
            föreslår, vill vi stödja. Vi menar också, som framgår av en miljöpartimotion,
            att gränsvärden för lösningsmedel i byggmaterial verkligen måste
            sättas så lågt att vi inte upplever dem som irriterande och allergi-
            och astmaframkallande, vilket t.ex. Siw Persson var inne på i
            sitt inledningsanförande.
          </note>
          <note>
            Efter alla utläggningar om teknik för att lösa byggfuskproblem
            och sjuka hus vill vi uppmärksamma reservation 25 angående byggnaders
            placering i terrängen. Vi är glada över att även folkpartiet ställer
            upp på den här reservationen. Självfallet måste man ta till sig
            beprövade erfarenheter av hur man placerar byggnader i terrängen.
            Jag kommer från Skåne och vet mycket väl att skåningarna förr
            i världen visste hur man byggde för att skydda sig mot klimatets
            härjningar. Det har man fullständigt glömt i dag.
          </note>
          <note>
            Man har skapat vindpinade, höga, smala fasader, som ger enorma
            virvelvindar. Samtidigt kan man placera stora nya bostadsområden
            i dalsänkor med ständiga fuktfickor, kallfickor och kallras. Det
            är ett sätt att bygga som vi i stort sett satt igång med efter
            andra världskriget. Det måste vi sluta med. Vi måste lära oss
            att bygga på det sunda och naturliga sättet. Vi måste bygga i
            god terräng och inte i sluttande terräng, som ger de svårigheter
            som, i kombination med dåligt utprovade byggnadsmaterial, medför
            att husen helt enkelt blir sjuka och vi med dem.
          </note>
          <note>
            Fru talman! Jag yrkar aktivit bifall till våra reservationer
            11, 15 och 25 samt stödjer den reservation som folkpartiet och
            vänsterpartiet kan votera fram tillsammans med oss och som gäller
            luftflöden och stopp för användning av återluft. I
          </note>
          <note>
            övrigt står vi självfallet bakom de reservationer som vi har
            undertecknat, men vi yrkar inte bifall till dem.
          </note>
          <note type="speaker">
            Anf. 11 BERNDT EKHOLM (s):
          </note>
          <note>
            Fru talman! I betänkande nr 19, om byggnaders inomhusmiljö, följer
            vi upp och tillstyrker i deras huvuddrag två propositioner, 189,
            som handlar om införandet av en lag om byggnadsgaranti, och 145,
            som handlar om byggnaders inomhusmiljö.
          </note>
          <note>
            Dessutom behandlar vi några fristående motioner.
          </note>
          <note>
            Jag skall med en gång yrka avslag på samtliga till betänkandet
            fogade reservationer och bifall till utskottsmajoritetens förslag
            i hemställan, så är det gjort.
          </note>
          <note>
            Det är ett viktigt beslut som vi kommer att fatta i dag. Dessutom
            är det extra roligt att det sker på världsmiljödagen. Det är nog
            inte alla som reflekterar över att detta är en stor miljöfråga.
            Vi behöver påminna varandra av och till om att inomhusmiljön faktiskt
            är en stor och viktig miljöfråga. Vi glömmer ofta bort det i allt
            vårt engagemang, som självfallet är viktigt, för den yttre miljön
            och för arbetsmiljön.
          </note>
          <note>
            Vi människor vistas faktiskt till största delen inomhus, och
            av den tid som människor vistas inomhus vistas de flesta till
            övervägande delen i sin bostad. Jag skulle vilja påstå att frågorna
            om inomhusmiljön är undervärderade såväl i den allmänna debatten
            som i allmänhetens medvetande. Så är det i alla fall i Sverige.
          </note>
          <note>
            Därför är det positivt att den aktuella frågan har fått ökad
            uppmärksamhet. Så har det varit särskilt sedan mitten av 80-talet.
            Mest kända är kanske problemen med flytspackel. Men det har också
            kommit många rapporter om diffusa hälsosymtom -- såsom allergier
            och andra former av överkänslighet, irritationer när det gäller
            ögon, näsa och hals, huvudvärk, illamående osv.
          </note>
          <note>
            Till en början godtogs de här symtomen varken av läkarexpertisen
            eller av andra som sysslat med sådant som har betydelse för människors
            väl och ve.
          </note>
          <note>
            Men experterna har sedermera fått revidera sin uppfattning. Det
            har även verksamma inom byggsektorn fått göra. Man har nämligen
            i mycket stor utsträckning kunnat härleda problemen till just
            byggnaderna. De problem som vi ser har ofta med ventilation, byggnadsmaterial
            och fukt att göra.
          </note>
          <note>
            Ibland hänger problemen också samman med samordningsbrister i
            byggprocessen.
          </note>
          <note>
            Jan Strömdahl sade här att det var bättre förr. Jag menar att
            det ibland kan vara farligt att sprida en sådan attityd. Det ligger
            knappast någon sanning i detta med att det skulle vara bättre
            förr. Husen var ju ganska dragiga och energislukande förr. Jag
            skulle nog vilja varna för den inställning som här har kommit
            till uttryck. I stället hävdar jag att bomiljön är bättre nu än
            den var tidigare. Men för den skull kan man ju tillåta sig att
            göra en jämförelse av det slag som Jan Strömdahl här har gjort.
          </note>
          <note>
            Regeringen har sedan mitten av 80-talet visat de här frågorna
            ett särskilt engagemang. Om jag har blivit riktigt underrättad
            av planverket finns det en rapport om hus och hälsa, vilken avlämnades
            till regeringen i mitten av 80-talet. Uppmärksamheten kring de
            här sakerna ledde sedan till ett regeringsbeslut i juni 1988.
            Regeringen tillsatte då en arbetsgrupp för att handlägga frågor
            om s.k.
          </note>
          <note>
            sjuka hus. Den arbetsgruppen skulle översiktligt redovisa tillgänglig
            kunskap. Den skulle också föreslå dels förebyggande åtgärder,
            dels åtgärder i syfte att undanröjda uppkomna problem. Vidare
            skulle arbetsgruppen belysa ansvarssystemets ändamålsenlighet
            och framlägga eventuella förslag.
          </note>
          <note>
            Samtidigt väcktes motioner i riksdagen. Det blev en omfattande
            diskussion i bostadsutskottet, som ledde till att riksdagen gjorde
            ett tillkännagivande.
          </note>
          <note>
            Man kan säga att riksdagen preciserade det arbete som regeringen
            redan hade satt i gång. Vi pekade på önskemålen om begreppsdefinitioner,
            en kartläggning av problemen, kunskapsinsamling, spridning av
            kunskaper, forskning, åtgärder för att undvika problem, användningen
            av olika byggmaterial, åtgärder för att åstadkomma bättre ventilation,
            en översyn av ansvarssystemet samt ändamålsenligheten i stödsystemet.
          </note>
          <note>
            Bostadsdepartementets arbetsgrupp lade fram sitt förslag 1990.
            Parallellt med denna arbetsgrupp arbetade allergiutredningen,
            som var klar med sitt arbete 1989. Folkhälsopropositionen är ju
            just nu föremål för behandling i riksdagen.
          </note>
          <note>
            De förslag som kom via allergiutredningen arbetades in i arbetsgruppens
            förslag, som senare kom att resultera i propositionerna 189 och
            185 som jag tidigare har nämnt.
          </note>
          <note>
            I den aktuella propositionen följer man riksdagens beställning.
            Man tar upp de frågor som berördes
          </note>
          <note>
            1988. Det handlar dels om en kort genomgång av vidtagna åtgärder
            som berör kartläggning, forskning, tillvaratagande av kunskaper,
            samt, och det vill jag särskilt understryka, redovisningen av
            resultatet av Hus och hälsa-kampanjen. 50 000
          </note>
          <note>
            personer har ju engagerats i utbildning för att lära sig mera
            om de här problemen. Det är en synnerligen viktig insats.
          </note>
          <note>
            Vidare finns det i propositionen en fyllig redovisning av vissa
            förslag som riksdagen har att ta ställning till. Det gäller då
            ansvarsfrågans lösning, funktionskontroll och ventilationssystem
            samt produktinformation om byggvaror.
          </note>
          <note>
            Behandlingen i dag utgör en mycket viktig etapp i arbetet på
            att åstadkomma sundare hus. När det gäller problemens lösning
            har man genom det arbete som har förekommit under 80-talet och
            i början av 90-talet kommit en bra bit framåt. Det är mycket arbete
            som har lagts ned i det här sammanhanget.
          </note>
          <note>
            Jag vill också påstå att mycket arbete är på gång just nu, t.ex.
            inom boverket och byggforskningsrådet.
          </note>
          <note>
            Men naturligtvis är det en hel del uppgifter som återstår. Frågan
            är ju så pass omfattande. Jag hävdar alltså att både regeringen
            och riksdagen har tagit problemen på ytterst stort allvar.
          </note>
          <note>
            Agne Hansson och några andra talare här har talat om regeringens
            senfärdighet. Men jag skulle då vilja dementera och säga att man
            faktiskt har följt den ordning som gäller i samband med utredningar
            samt vid remissbehandlingen och beredningen av dessa. Det är alltså
            inte något märkligt med den tid som har gått åt för att ta fram
            propositionen. Om man sedan betänker hur komplicerad den här frågan
            är -- i alla fall varenda ledamot i bostadsutskottet vet att detta
            är komplicerat -- är det inte förvånande att det behövs några
            års arbete för att kunna lyfta fram sådana här förslag.
          </note>
          <note>
            Propositionen har tillstyrkts av utskottet, och jag hoppas att
            den i dag till väsentliga delar också kommer att bifallas av riksdagen.
            Men det hindrar inte, något som är väl bekant, att det engagerade
            bostadsutskottet även i denna fråga har några punkter där man
            vill att riksdagen skall göra ett tillkännagivande till regeringen.
            Exempelvis anser man att byggnadsgarantin bör utsträckas till
            att omfatta fler byggnader. Det gäller ytterligare undantag från
            driftkontrollen för vissa ventilationssystem i permanentbostäder.
            Det gäller möjligheten att stänga av ventilationssystem vid gasolyckor.
            Vidare gäller det en översyn av gällande gränsvärden för buller
            i byggnader.
          </note>
          <note>
            Dessutom föreslår utskottet på två punkter ändringar i förslaget
            om samråd.
          </note>
          <note>
            I proposition 189 föreslås en lag om byggnadsgaranti, som skall
            gälla vid nybyggnad och ombyggnad av flerbostadshus. Det här skall
            avse permanentbostäder, och till övervägande delen skall det handla
            om bostäder.
          </note>
          <note>
            För småhusen finns det ju redan ett garantisystem som skiljer
            sig relativt litet från det system som nu införs för flerbostadshus.
            En skillnad är att det här handlar om ett annat felbegrepp. Detta
            är nämligen bundet till kontraktet när det gäller småhusen, medan
            det avseende flerbostadshusen är bundet till begreppet fackmässigt
            godtagbar standard. Staten har också ett visst engagemang i AB
          </note>
          <note>
            Bostadsgaranti. Vidare är garantin något mera omfattande i det
            förslag som gäller flerbostadshusen.
          </note>
          <note>
            Ägaren skall vända sig till garantiföretaget, som i sin tur är
            återförsäkrat i t.ex. försäkringsbolag. Det skall finnas en byggnadsgarantinämnd,
            och byggnadsgarantin skall omfatta skälig kostnad för att avhjälpa
            uppkomna fel och eventuella skador.
          </note>
          <note>
            Tiden är satt till tio år.
          </note>
          <note>
            I reservation 1 avvisar moderaterna propositionen och utskottsmajoritetens
            förslag. Moderaterna vill ha ett frivilligt avtalssystem. De hänvisar
            till standardavtalet AB 72, Allmänna bestämmelser för byggnads-,
            anläggnings- och installationsentreprenader, som är under revidering.
            Byggnadsentreprenörer har besökt utskottet och där redovisat sina
            idéer.
          </note>
          <note>
            Men moderaterna hänvisar också till EG-frågan.
          </note>
          <note>
            I och för sig skulle jag kunna nöja mig med att hänvisa till
            Agne Hanssons anförande och repliker.
          </note>
          <note>
            Moderaterna står alltså ensamma i den här frågan.
          </note>
          <note>
            Frivilliga lösningar är enligt vår mening i och för sig bra.
            Men det är också att notera att byggbranschen har haft mycket
            god tid på sig. Man har dock inte tagit till vara tiden. Först
            i slutskedet av utskottets behandling hör man av sig. Vad man
            då gör är att man redovisar en skiss, av vilken framgår hur man
            vill ha det. Vad gäller felbegreppet sträcker sig denna skiss
            inte längre än till detta med vårdslöshet. Propositionen går längre
            i det fallet.
          </note>
          <note>
            Det finns inga garantier för att byggentreprenörernas förslag
            skulle genomföras i rimlig tid. Men vi menar att det inte går
            att vänta längre. Vi värnar konsumenternas intressen. Vilkas intressen
            moderaterna värnar vet jag inte.
          </note>
          <note>
            När det gäller EG-anpassningen hävdar man att vi skulle kunna
            vänta på denna. Men sanningen är den att det går utomordentligt
            trögt i EG-ländernas arbete med att få igenom framlagda förslag.
            Man har arbetat sedan 1987. Just nu är det faktiskt på det sättet
            att man har kört fast. EG-direktiven blir sannolikt inte klara
            nästa år. Men det är ju vad
          </note>
          <note>
            Knut Billing sade att de skulle vara.
          </note>
          <note>
            I reservation 2 hävdar centerpartiet frivilliga lösningar. Jag
            har redan kommenterat den saken.
          </note>
          <note>
            Det finns egentligen inte någon skillnad mellan reservationen
            och majoritetens skrivning.
          </note>
          <note>
            Beträffande lagens tillämpningsområde har regeringen valt en
            begränsning till permanentbostäder i flerbostadshus, med hänvisning
            till att man vill vinna erfarenheter innan man är beredd att utvidga
            lagen ytterligare. I och för sig är det en respektabel åsikt,
            utifrån kunskapen om hur komplicerad den materia är som vi rör
            oss med. Å andra sidan är vårt utskott mycket otåligt i den här
            frågan. Vi vill skynda framåt så fort det över huvud taget är
            möjligt. Vi tycker att trycket från opinionen på åtgärder beträffande
            sjuka hus är tungt. Därför anser vi att man omedelbart bör gå
            vidare i arbetet med att vidga den här garantin till att också
            omfatta bl.a.
          </note>
          <note>
            småhusen, som bostadsministern själv lyfter fram i propositionen,
            barn- och ungdomslokaler samt kontorslokaler. Utskottsmajoriteten
            stödjer alltså regeringens förslag inledningsvis men gör, men
            anledning av vad jag nyss sade, ett tillkännergivande som grundar
            sig på en vänsterparti- och en centermotion.
          </note>
          <note>
            Vänsterpartiet och miljöpartiet vill i reservationerna 3 och
            4 ha en längre garantitid. Jag bedömer att förslaget är ganska
            orealistisk, i alla fall i nuläget. Det är rimligt att följa den
            allmänna preskriptionstiden och den tid som gäller för befintliga
            småhusgarantier. Undersökningar har visat att mycket få skador
            upptäcks efter åtta år. Jag skulle vilja säga till herrarna arkitekter
            Jan
          </note>
          <note>
            Strömdahl och Kjell Dahlström: Skulle ni kunna stå ansvariga
            som projektörer efter 20--25 år för någonting som har hänt? Är
            det rimligt? Skulle ni båda klara det?
          </note>
          <note>
            Bostadsutskottet reste 1988 krav på förbättrad samordning i byggprocessen.
            Regeringen föreslår att det nu skall ske genom ett särskilt samrådsmöte.
          </note>
          <note>
            Utskottet tycker att förslaget är bra men vill på en punkt ändra
            det. Vi menar från utskottsmajoriteten att samråd bör ske med
            flera möten och tillstyrker där en vänsterpartimotion. Vi föreslår
            en ändring av lagen på den punkten.
          </note>
          <note>
            Moderaterna avvisar i reservation 5 förslaget om samråd. De tycker
            att det innebär en onödig reglering. Tvärtemot vad moderaterna
            tycker anser jag att de befintliga instrumenten är otillräckliga
            och att vi behöver åtgärder till skydd för konsumenterna. I detta
            fall gynnar avregleringen enligt min mening inte ens producenterna.
            De regler som vi nu vill införa är till för att höja kvaliteten
            i boendet. För övrigt behöver inte samråd bli så byråkratiskt
            betungande utan kan till stor del ske inom ramen för de befintliga
            överläggningarna.
          </note>
          <note>
            Vi föreslår också en annan ändring i lagen. Vi menar från utskottsmajoritetens
            sida -- vi grundar oss på en s-motion -- att representanter för
            yrkesinspektionen inte nödvändigtvis skall kallas till alla dessa
            samrådsmöten utan bara när behov föreligger.
          </note>
          <note>
            Vänsterpartiet tar i reservation 6 upp kravet på brukarmedverkan
            i samråd. Det skiljer egentligen inte så mycket mot utskottsmajoritetens
            skrivning.
          </note>
          <note>
            Det är också så att det inte alltid finns en brukare och att
            det kan bli komplicerat att genomföra ett sådant förslag.
          </note>
          <note>
            Ventilationssystemet är också en källa till problem, liksom föroreningar
            och brister i luftomsättningen.
          </note>
          <note>
            Regeringen föreslår en obligatorisk funktionskontroll för flertalet
            byggnader samt att undantag skall kunna göras därvid av boverket.
          </note>
          <note>
            Man nämner i propositionen ett uppdrag till boverket att utvärdera
            kraven vad gäller förändringar i utluftsflödet och vad gäller
            förbud i ökad utsträckning när det gäller återluften. Man pekar
            också på kraven på rensningsmöjligheter.
          </note>
          <note>
            Från utskottsmajoritetens sida anser vi det vara motiverat att
            göra ytterligare något undantag när det gäller permanentbostäder
            och vill alltså att regeringen uppdrar åt boverket att närmare
            studera möjligheterna att göra detta. Det gäller befintliga permanentbostäder
            som har enkla och, om jag skall våga uttrycka det så, ofarliga
            ventilationssystem. Vi gör ett tillkännagivande med anledning
            av en socialdemokratisk motion i denna fråga.
          </note>
          <note>
            Folkpartiet vill gå längre i sin reservation 7 och vill undanta
            alla småhus när det gäller kontrollen vid nybyggnad. Vi anser
            att det är felaktigt. Vi menar att erfarenheterna hittills pekar
            på att problemet är så allvarligt, att vi rimligen inte bör undanta
            småhusen, utan de bör omfattas av kontrollen. Där har vi alltså
            en annan åsikt än folkpartisterna.
          </note>
          <note>
            Vänsterpartiet och miljöpartiet vill i reservation 8
          </note>
          <note>
            ha specifika sanktionsmöjligheter. Det anser vi vara en överloppsgärning,
            eftersom PBL redan medger möjligheter till sanktioner.
          </note>
          <note>
            Folkpartiet och vänsterpartiet säger i reservationerna 9 resp.
            10 att man inte är tillfredsställd med behandlingen av frågan
            om utluftsflöden och återluftsproblemen. Det är faktiskt så att
            arbetsgruppen själv har föreslagit att man skall göra vidare studier
            inom ramen för boverkets arbete. Detta fullföljer regeringen nu
            i propositionen. Det är egentligen ett ganska rimligt tillvägagångssätt
            att vi först fattar beslut i riksdagen om att vi skall ha ett
            sådant system och att man sedan gör de nödvändiga detaljstudier
            som behövs i de här mycket komplicerade frågorna. Det är fråga
            om svåra avvägningar mellan medicinska, energipolitiska och tekniska
            krav.
          </note>
          <note>
            Med anledning av en motion från moderaterna och socialdemokraterna
            om en översyn av lätt avstängningsbar ventilation med tanke på
            säkerheten vid gasolyckor gör vi ytterligare tillkännagivande
            till regeringen, nämligen att man bör se över denna fråga. Vår
            kontroll från utskottets sida har visat att det föreligger ett
            sådant behov.
          </note>
          <note>
            Regeringen föreslår produktinformation avseende byggvaror. Man
            föreslår ingen särskild lagstiftning utan hänvisar till lagen
            om kemiska produkter. Jag tycker att det är ett ganska rimligt
            konstaterande att säga att när vi har en lag om kemiska produkter
            som kan uppfylla de krav som ställs på information om produkter
            skall vi använda denna befintliga lagstifning. Dessutom har detta
            den uppenbara fördelen att det gör det lättare att anpassa oss
            till
          </note>
          <note>
            EG.
          </note>
          <note>
            Slutligen: I det här betänkandet behandlas en mängd motioner
            som går under titeln övriga. Jag vill bara påpeka att vi vid behandlingen
            av en folkpartimotion som avser gränsvärden för lågfrekvent buller
            gör ett tillkännagivande. Det finns ett uppenbart problem där.
            Vi har fått nya bullerproblem på grund av den nya teknik som används
            i ventilationssystem och värmepumpssystem.
          </note>
          <note type="speaker">
            Anf. 12 AGNE HANSSON (c):
          </note>
          <note>
            Fru talman! Först noterar jag att Berndt Ekholm sade att det
            egentligen inte föreligger någon större skillnad mellan vår reservation
            2 och majoritetsskrivningen vad gäller den frivilliga linjen.
            Jag håller med om det och hälsar det beskedet med tillfredsställelse,
            för jag tycker att det är ett besked klart nog till parterna att
            fortsätta förhandla för att nå fram till en frivillig överenskommelse.
            Jag tror att den lösningen är alldeles utmärkt och innebär att
            parterna har en lag i ryggen som litet kan fungera som blåslampa
            för att skynda på. Skulle vi ha vikit oss här och sagt att vi
            kan vänta ytterligare en tid, är det inte säkert att intresset
            hade varit lika stort för att snabbt komma fram till överenskommelse
            om en frivillig linje. Den vägen tycker jag är bra. Det innebär
            i praktiken att vi på den punkten så småningom kan få rätt och
            att även majoriteten är beredd att avveckla lagen den dag vi har
            ett avtal.
          </note>
          <note>
            För övrigt är det mellan utskottet och regeringen som skillnaderna
            kanske är störst. Det är inte så stora skillnader mellan majoritetens
            och oppositionens uppfattning. Egentligen tycker jag att det var
            ett mycket bra anförande som Berndt
          </note>
          <note>
            Ekholm höll. Jag håller naturligtvis med om att dessa frågor
            är viktiga och att det beslut som vi nu skall fatta kanske är
            viktigare än många tror med tanke på att ingenting har hänt tidigare.
          </note>
          <note>
            Vi vill från centerns sida nu gå vidare. Det är viktigt att vi
            inte slår oss till ro i och med att vi har fattat beslutet.
          </note>
          <note>
            Mot bakgrund av vad Berndt Ekholm sade här om vikten av dessa
            frågor i framtiden är jag litet förvånad över att inte majoriteten
            har gått med på att inleda ett arbete för att ta fram en bomiljölag.
          </note>
          <note>
            På två punkter har vi väsentliga avvikande uppfattningar när
            det gäller att gå vidare. För det första gäller det att gå vidare
            med lagstiftningen mot en bomiljölag. För det andra vill vi gå
            vidare med det förebyggande arbetet och göra det effektivare genom
            att man skapar ett konkurrensförhållande i fråga om kvaliteten
            i boendet. Detta kan göras genom en VDN-
          </note>
          <note>
            märkning. Varför är man inte beredd från majoritetens sida att
            gå oss till mötes och påbörja ett arbete som mera är inriktat
            på att förebygga än att reparera?
          </note>
          <note type="speaker">
            Anf. 13 JAN STRÖMBERG (v):
          </note>
          <note>
            Fru talman! Berndt Ekholm hade invändningar mot mitt anförande.
            Han menade att jag hade sagt att man byggde bättre förr och att
            allt var bättre då.
          </note>
          <note>
            Jag var ganska nogrann med att säga att det som man gjorde förr,
            gjorde man bättre i vissa avseenden. De äldre huskonstruktionerna
            andas, vilket de nya och delvis bättre husen inte gör på samma
            sätt.
          </note>
          <note>
            Det som var bättre förr var att man använde kända och ganska
            enkla material, och man var nogrann med uttorkningen av materialet
            innan det användes. Det är en lärdom som man borde kunna ta till
            vara även i det nya och mer tekniskt utvecklade byggandet.
          </note>
          <note>
            Många gånga var de ventilationssystem som användes förr bättre
            just i sin grovhet och enkelhet.
          </note>
          <note>
            Jag har själv aldrig bott i en lägenhet med bättre inomhusklimat
            än vad den lägenhet som jag nu bor i har. Materialet och ventilationssystemet
            i denna lägenhet är tvåhundra år gamla.
          </note>
          <note>
            Berndt Ekholm frågade om jag och Kjell
          </note>
          <note>
            Dahlström som arkitekter kan ta ansvar för det som vi projekterar,
            att det verkligen håller, fungerar och är felfritt i mer än tio
            år. Det är en självklarhet att vi måste kunna ta det ansvaret.
            Man lånar pengar till hus när de byggs med en återbetalningstid
            på i allmänhet 40 år. Det som man projekterar och bygger måste
            ha en sådan kvalitet att man kan borga för att detta skall fungera
            i åtminstone dessa
          </note>
          <note>
            40 år. Om vi då kräver en garantitid på 20 år utgör detta bara
            halva den tid som man egentligen borde garantera.
          </note>
          <note>
            Slutligen har jag en fråga till Berndt Ekholm:
          </note>
          <note>
            Varför är man så rädd att gå på allergiutredningens förslag och
            Sveriges samlade statsarkitekters förslag? Med den kunskap som
            dessa och vi har borde man nu slå till och säga att det får vara
            slut med användningen av återluft i ventilationssystemen.
          </note>
          <note type="speaker">
            Anf. 14 BERNDT EKHOLM (s):
          </note>
          <note>
            Fru talman! Agne Hansson sade att det inte har hänt någonting
            tidigare. Det beror på vilket tidsperspektiv man har. Om Agne
            Hansson avser ett tioårigt perspektiv -- och jag antar att han
            har ett sådant perspektiv -- vill jag bara säga att kunskapen
            om dessa problem är ju nya. Det har egentligen inte kommit fram
            någon kunskap baserad på vetenskap och beprövad erfarenhet förrän
            under senare delen av 80-talet. Alltsedan dess har regeringen
            handlat och det försökte jag visa i mitt anförande.
          </note>
          <note>
            När det gäller bomiljölagen och VDN-märkningen är det som vi
            nu genomför och som utskottet kräver ytterligare av mycket omfattande
            och komplicerat.
          </note>
          <note>
            Att dessutom belasta detta genomförande med ytterligare idéer
            om att samla lagstiftningen i en bomiljölag -- vilket inte är
            gjort i en handvändning -- är inte rimligt, anser utskottsmajoriteten.
            Men det är i och för sig ett intressant förslag som jag tror kommer
            från hyresgäströrelsen.
          </note>
          <note>
            Jan Strömdahl talade om att ta ansvar i mer än tio år. Helst
            skulle man ju vilja ha ett så att säga evigt ansvar. I moralisk
            mening har såväl Jan Strömdahl som jag och andra som är engagerade
            på de här området ett sådant ansvar. Här är det fråga om att ta
            ett juridiskt ansvar vid komplicerade projekt.
          </note>
          <note>
            Man kan då hävda att de perspektiv som vänsterpartiet och miljöpartiet
            har, 20--25 år, är mycket långa. Man kan diskutera om dessa perspektiv
            är rimliga. Jag tycker inte det.
          </note>
          <note>
            Bostadsministern har gjort ett mycket tydligt uttalande om återluften.
            Vi har också respekt för att arbetsgruppen har pekat på att det
            finns problem. Innan förslaget sjösätts, behöver det detaljstuderas
            något mera, och det kommer boverket att få i uppdrag. Jag tror
            att Jan
          </note>
          <note>
            Strömdahl kan vara ganska säker på att det inom en mycket snar
            framtid kommer att vidtas åtgärder.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 8 §.).
          </note>
          <note>
            8 § Grundläggande högskoleutbildning, m.m.
          </note>
          <note>
            Föredrogs
          </note>
          <note>
            utbildningsutskottets betänkanden
          </note>
          <note>
            1990/91:UbU12 Grundläggande högskoleutbildning (prop. 1990/91:100
            delvis,
          </note>
          <note>
            1990/91:87 delvis, 1990/91:90 och 1990/91:150
          </note>
          <note>
            delvis) samt
          </note>
          <note>
            1990/91:UbU15 Godkännande av avtal avseende
          </note>
          <note>
            ERASMUS-programmet (prop. 1990/91:172).
          </note>
          <note type="speaker">
            Anf. 15 BIRGER HAGÅRD (m):
          </note>
          <note>
            Fru talman! Det har tidigare sagts -- och det finns anledning
            att upprepa det -- att det uppenbarligen finns något av ett samband
            mellan välståndsutveckling och tillgång på högt utbildade kvalificerade
            människor i ett land. Vi har sett exempel på hur Japan och Västtyskland
            gjorde stora satsningar på högre utbildning under 60-talet och
            hur man senare har kunnat skörda frukterna av detta.
          </note>
          <note>
            För Sveriges vidkommande är det återigen bara att konstatera
            att vi också på detta område har halkat efter. Under de senaste
            decennierna har det inte skett någon egentlig ökning av antalet
            platser på högskolan och vid våra universitet -- ja, praktiskt
            taget inte någon ökning alls sedan den s.k.
          </note>
          <note>
            högskolereformen genomfördes under mitten av
          </note>
          <note>
            1970-talet.
          </note>
          <note>
            Det har däremot förekommit en omfördelning av resurserna. Kapaciteten
            när det gäller den tekniska utbildningen har ökat medan kapaciteten
            när det gäller utbildningen för vård- och undervisningsyrken har
            minskat. I fråga om AES-
          </note>
          <note>
            sektorn kan man konstatera att kapaciteten beträffande jurist-,
            psykolog- och socionomutbildningarna har minskat. Däremot har
            kapaciteten ökat när det gäller den ekonomiska utbildningen och
            även beträffande den systemvetenskapliga utbildningen.
          </note>
          <note>
            Vad som har oroat är att vi med nuvarande antal studerande kan
            se fram emot hur antalet yrkesverksamma med högskoleutbildning
            kommer att minska i början av nästa århundrade. Det är en följd
            av att de stora kullarna som kom ut på 1960-
          </note>
          <note>
            talet kommer att gå i pension. Detta har uppmärksammats både
            av statistiska centralbyrån och av universitets- och högskoleämbetet,
            som
          </note>
          <note>
            1989 i en rapport försökte beräkna den utökning av antalet högskoleplatser
            som var nödvändig. Man kom då fram till att det på de nuvarande
            linjerna skulle behövas ungefär 8 000 nybörjarplatser och
          </note>
          <note>
            10 000 platser på de fristående kurserna.
          </note>
          <note>
            Vi trodde naturligtvis att regeringen omedelbart skulle ta itu
            med detta och komma med ett förslag om hur problemen skulle lösas.
            Men regeringen gjorde ingenting förra året. I årets budgetproposition
            finns det inte heller i realiteten något förslag.
          </note>
          <note>
            Såvitt vi förstår kan man inte på något sätt inom utbildningsdepartementet
            vara okunnig om de besvärligheter som närmar sig. Antagligen var
            utbildningsdepartementet för svagt i förhållande till finansministern.
            Man kunde inte få fram de nödvändiga resurserna. Nåväl, nu föreslås
            likväl en kraftig utökning av antalet högskoleplatser.
          </note>
          <note>
            Regeringen föreslog i budgetpropositionen en ökning av antalet
            platser med 700 som gällde grundskollärarutbildningen. Vi kan
            utan att vara några större profeter förutspå att det kommer att
            vara rätt svårt att fylla alla lärarvakanser som kommer att uppstå
            i den närmaste framtiden.
          </note>
          <note>
            Sedan lade regeringen fram flera andra propositioner. I den s.k.
            tillväxtpropositionen föreslog regeringen ytterligare 700 nya
            platser. Det gäller framför allt det tekniska området, men det
            gäller också fristående kurser.
          </note>
          <note>
            Sedan lades miljöpropositionen fram där det föreslogs en utökning
            av antalet platser med 28 när det gäller miljö- och hälsoskyddslinjen
            i Umeå.
          </note>
          <note>
            Allt som allt har regeringen föreslagit 1 428 nya platser i tre
            olika propositioner. Att detta splittrades upp på olika propositioner
            underlättade inte heller utskottets arbete.
          </note>
          <note>
            Detta var inte till fyllest. Och sällan har vi fått så många
            uppvaktningar i utbildningsutskottet som vi fick med anledning
            av den förväntade bristen på högskoleutbildade i framtiden. Det
            var SACO,
          </note>
          <note>
            Universitetslärarförbundet,
          </note>
          <note>
            Arbetsgivareföreningen, TCO och LO. Samtliga dessa och många
            andra underströk att det nu måste göras något för att man skall
            kunna lösa problemet med den framtida bristen på akademiker och
            högskoleutbildade.
          </note>
          <note>
            Samtliga oppositionspartier hade också tagit upp frågan i sina
            motioner. Längst gick kanske vi moderater som konkret föreslog
            en ökning på 390
          </note>
          <note>
            milj.kr., vilket i och för sig skulle kunna räcka till upp emot
            15 000 platser, litet grand beroende på hur man räknar och var
            man lägger pengarna.
          </note>
          <note>
            Utbildning kan ju kosta olika beroende på vad det är fråga om.
            Det var alldeles uppenbart att det i riksdagen fanns en majoritet
            för en ökad dimensionering av högskolan. I det läget tillsattes
            inom utbildningsutskottet en arbetsgrupp som snart kom fram till
            att ett absolut minimum var en utökning av antalet platser med
            ytterligare 5 000.
          </note>
          <note>
            När detta stod klart för regeringen föreslog man hux flux i kompletteringspropositionen,
            kan någon gissa vad, jo, just det, ca 5 000 nya platser. I
          </note>
          <note>
            efterhand konfirmerade regeringen vad som var klart att en majoritet
            i utskottet skulle föreslå.
          </note>
          <note>
            Detta är gott och väl, men utskottet har också strukit under
            att det här inte får vara någon tillfällig ökning utan att detta
            måste vara ett led i den uppbyggnad av den svenska högskolan och
            den svenska universitetsverksamheten som är ofrånkomlig under
            den närmaste tiden.
          </note>
          <note>
            Vi har varit eniga om denna minimiökning på 5 000
          </note>
          <note>
            platser. Och jag vill säga att det i mångt och mycket är utskottets
            ordförande Lars Gustavsson som bär förtjänsten av att vi har kunnat
            komma till rätta med en del av de värsta bristerna på högskoleområdet.
            Vi har också varit överens i utskottet om några nyheter. Jag skall
            emellertid understryka att detta är ett mellanår och att vi ju
            arbetar i treårscykler när det gäller den högre utbildningen och
            forskningen. Men vi har trots allt varit överens om några nyheter.
            Vi får en fullständig juristutbildning i Umeå. Vi får en fullständig
            juristutbildning också i Göteborg. Och de juridiska fakulteterna
            i Uppsala resp. i Lund kommer att ha ansvar för den utbildning
            som finns i sådana ämnen som saknas vid de båda universiteten.
          </note>
          <note>
            Vi kommer från den 1 juli nästa år också att ha en tvåårig tandhygienisktutbildning,
            och vi kommer även att få en treårig tandteknikerutbildning införd.
            Dessutom har utskottet tillmötesgått ett moderat yrkande om att
            ge regeringen till känna att vi behöver en reformering av vårdlärarutbildning.
          </note>
          <note>
            Allt detta är positivt.
          </note>
          <note>
            Men så har vi några områden där våra krav inte har tillgodosetts.
            Det gäller inte minst på lärarutbildningsområdet där det finns
            anledning, inte minst mot bakgrund av de rapporter som har kommit
            om grundskollärarutbildningen. Det finns anledning att understryka
            att kvaliteten inte alltid är så helt tillgodosedd.
          </note>
          <note>
            Vi har tillsammans med folkpartiet reserverat oss till förmån
            för en ny utbildning vid sidan av den nu existerande när det gäller
            grundskollärarutbildning för årskurserna 4--9. Vi vill betona
            att det är kvaliteten i ämnesstudierna som är det absolut viktigaste
            i sammanhanget. Vi har föreslagit att man skall inrätta en utbildning
            som omfattar 140
          </note>
          <note>
            poäng ämnesstudier och sedan 40 poäng pedagogik och praktik.
            Detta bör ske i slutet av utbildningen.
          </note>
          <note>
            Vi har också betonat, även där tillsammans med folkpartiet, det
            orimliga i att man inte har ett vettigt betygssystem när det gäller
            lärarutbildningen. Vi vill ha en flergradig skala och har reserverat
            oss till förmån för detta.
          </note>
          <note>
            Beträffande tjänstebenämningarna vill vi moderater komma bort
            från det som vi uppfattar som de litet tjafsiga beteckningarna
            senarelärare och tidigarelärare. Vi vill att man skall gå tillbaka
            ordentligt till de gamla hederliga beteckningarna som också gav
            en status åt yrket -- klasslärare, ämneslärare och adjunkter.
            Om det är på det viset att man inte vill ta tag i detta från statsmakternas
            sida, skulle jag vilja uppmana lärarorganisationerna själva att
            se till att man inför dessa yrkestitlar.
          </note>
          <note>
            I detta sammanhang finns det också anledning för mig att ta upp
            en annan lärarfråga som jag hade möjlighet att diskutera med utbildningsministern
            för någon vecka sedan när jag ställde en fråga till honom. Det
            gäller möjligheten att rekrytera gymnasielektorer i framtiden.
            Jag uttryckte en viss oro för att kommunerna kanske inte skulle
            vara så helt benägna att göra denna kvalitetssatsning.
          </note>
          <note>
            Utbildningsministern var väl mer optimistisk. I dag kan man i
            Svenska Dagbladet läsa en insändare på ledarsidan från en lärare
            som berättar om hur en kollega disputerade. Denna lärare kunde
            inte få någon lektorstjänst, eftersom det inte fanns någon sådan
            inrättad vid Åsö vuxengymnasium. Men läraren mister dessutom den
            automatiska löneökningen som fanns som en morot tidigare för adjunkter
            som disputerade. Det är just så det inte får gå till i våra kommuner.
            Frågan är då vilka medel vi skall kunna ta till från riksdagens
            sida för att utöva den nödvändiga pressen på kommunerna att satsa
            på kvalitet när det gäller lärarna.
          </note>
          <note>
            Vi har, fru talman, också tagit upp några andra frågor. Det gäller
            utbildningen av ekonomer. Den anses inte vara kvalitetsmässigt
            tillfredsställande.
          </note>
          <note>
            Vi vill att man inom de existerande resurserna skall göra en
            omfördelning och satsa på en större kvalitet och eventuellt också
            undersöka möjligheter att införa något som jag vill kalla en mellanekonomutbildning,
            en kortare ekonomutbildning ovanpå gymnasiet på kanske två år.
          </note>
          <note>
            Vi har också pekat på nödvändigheten av att bygga ut specialpedagogiken,
            i synnerhet när det gäller lärare, för elever med tal- och språksvårigheter.
          </note>
          <note>
            Vi har också velat göra en beställning av ökade insatser för
            kulturvården, speciellt vid Göteborgs universitet där man mest
            framgångsrikt i landet har satsat på dessa frågor. Men utskottsmajoriteten
            vill inte tillstyrka en sådan beställning. Jag hoppas ändå att
            det inte skall hindra att de nödvändiga åtgärderna kommer att
            ha vidtagits inför nästa forskningsproposition.
          </note>
          <note>
            När det gäller det aktuella betänkandet om den grundläggande
            högskoleutbildningen vill jag naturligtvis ställa mig bakom alla
            de reservationer som vi har avgivit. Men jag nöjer mig med att
            yrka bifall till två av dem, nämligen reservation 15, som gäller
            den nya utbildningen av lärare, och reservation 22, som gäller
            tjänstebenämningarna.
          </note>
          <note>
            Sedan föreligger ytterligare ett litet betänkande, som jag bara
            vill säga några ord om och som gäller
          </note>
          <note>
            Erasmus-avtalet. Det är mycket tacknämligt att vi har kunnat
            knyta dessa förbindelser med EG-
          </note>
          <note>
            länderna. För våra ungdomar kommer det i framtiden att betyda
            oerhört mycket att på det här sättet automatiskt kunna få en chans
            att studera vid andra europeiska universitet. Jag vill yrka bifall
            till utskottets hemställan i betänkandet, men jag vill också erinra
            om det särskilda yttrande som vi moderater har avgivit. Där pekar
            vi på de praktiska svårigheterna att ordna de här frågorna när
            det gäller att ta emot främmande studenter -- vilket också Stockholms
            Universitets studentkår har framhållit i en skrivelse till oss
            riksdagsledamöter.
          </note>
          <note>
            Vi har yrkat att man här skulle anslå mer pengar, 12
          </note>
          <note>
            milj.kr., för att vi skall kunna förbereda oss ordentligt inför
            dessa utländska studenters vistelse hos oss. Men detta har vi
            behandlat i ett annat sammanhang, och det är det vi erinrar om
            i det särskilda yttrandet, varför jag inte behöver ta upp den
            frågan mera här och nu.
          </note>
          <note type="speaker">
            Anf. 16 MARGITTA EDGREN (fp):
          </note>
          <note>
            Fru talman! Bengt Göransson! Det är alltid lika uppmuntrande
            att statsrådet är intresserad av debatterna.
          </note>
          <note>
            Det finns många delar i detta betänkande som är viktiga och efterlängtade,
            alltifrån att det nu kommer att bli juristutbildning till jur.
            kand. i
          </note>
          <note>
            Umeå och Göteborg till att utskottet är överens om att aktualisera
            ett gemensamt huvudmannaskap för all högskoleutbildning. I 17
            moment, av hemställans 100, gör utskottet egna bedömningar som
            helt eller delvis avviker från resp.
          </note>
          <note>
            regeringsproposition.
          </note>
          <note>
            Men det viktigaste i betänkandet är att vi nu inleder ökningen
            av antalet platser i högskolans grundutbildningar. Det innebär
            ett första steg för att uppnå det antal platser som UHÄ redan
            1989 i en skrivelse till regeringen ansåg behövdes inför
          </note>
          <note>
            2000-talet. Utskottet har enats om ökningen steg för steg, inte
            minst genom att samtliga oppositionspartier har ''jagat på med
            blåslampa''.
          </note>
          <note>
            Regeringen föreslog i januaris budget 55 milj.kr.
          </note>
          <note>
            för att förbättra tillgången på grundskollärare, vilket skulle
            ge en ökning med 700 platser utöver tidigare beslutade.
          </note>
          <note>
            Bl.a. folkpartiet liberalerna ansåg redan då att ökningen borde
            vara större, och i enlighet med vad
          </note>
          <note>
            UHÄ sagt 1989. Vi krävde i vår partimotion i januari 6 000 platser
            1991/92. Tillsammans med moderata samlingspartiet har vi senare
            fört fram krav på ännu större ökning.
          </note>
          <note>
            Ett skäl till en kraftigare ökning är sökandetrycket, ett annat
            den ökande arbetslösheten. Med tanke på de massiva insatserna
            för arbetsmarknadsutbildning ansåg vi att man borde ta till vara
            alla de ungdomar som söker sig till en högre utbildning av egen
            vilja och som nu avvisas på grund av att det inte finns tillräckligt
            antal platser.
          </note>
          <note>
            Till dessa skäl för en platsökning kommer att
          </note>
          <note>
            Sverige för sin internationella konkurrenskraft behöver en större
            andel högskoleutbildade personer än vad vi har i dag, och att
            extra stora pensionsavgångar på 90-talet kommer att urholka högskolans
            kompetens. Dimensioneringen har ju inte ökat under en lång följd
            av år.
          </note>
          <note>
            Jag sade att regeringens ökning har skett stegvis.
          </note>
          <note>
            Man har motvilligt successivt insett att behoven av ytterligare
            platser är påträngande och steg för steg, proposition för proposition,
            lagt till platser i en, dragit tillbaka resurser i en annan, för
            att till slut ändå acceptera verkligheten.
          </note>
          <note>
            Budet i januari var första steget. Det andra togs i mars med
            propositionen om tillväxt. I den tillfördes högskolan ytterligare
            platser 1991/92, vilka skulle finansieras genom minskningar i
            de anslag till vårdoch undervisningsyrken som föreslagits i budgeten
            i januari.
          </note>
          <note>
            Det tredje steget tog regeringen i mars genom miljöpropositionen.
          </note>
          <note>
            Kompletteringspropositionen i april var fjärde steget och det
            verkliga lyftet. Medel tillfördes nu
          </note>
          <note>
            LIF-anslaget motsvarande 4 700 platser, och dessutom 300 platser
            i kommunal högskoleutbildning, inalles 5 000.
          </note>
          <note>
            Regeringen hade alltså till slut insett att utbildningsutskottets
            socialdemokrater med eller mot sin vilja skulle komma att medverka
            i oppositionens krav på ökningar.
          </note>
          <note>
            Därefter har utskottet i enighet nyanserat dessa ökningar på
            linjer och fristående kurser, och dessutom i enighet gjort en
            fördelning på högskolor på olika orter i landet.
          </note>
          <note>
            Varför är jag så övertydlig om proceduren, då produkten till
            slut blev tämligen bra? Vi folkpartister har ju fått igenom våra
            krav på utökning, med råge. Jo, jag anser att hattandet mellan
            propositioner och den utdragna processen inte varit särskilt bra.
            Det har inte minst försvårat för högskolorna att göra ett bra
            jobb. De har inte haft en rimlig framförhållning, eftersom de
            har fått olika och delvis motstridiga signaler från regeringen.
          </note>
          <note>
            Detta säger jag trots att ett enigt utskott gjorde allt för att
            underlätta för högskolorna, inte minst på ordförandens initiativ.
            Utskottet gav så tidigt som möjligt besked om ökningen till samtliga
            högskolor, dvs. så fort utskottet kommit överens. Vi föregrep
            med andra ord dagens debatt, och det är i sig inte bra för respekten
            för riksdagen.
          </note>
          <note>
            Det är därför bra att utskottet i enighet nu tydligt gör en beställning
            till regeringen på en ökning av minst samma storleksordning för
            nästa budgetår och att utskottet också säger inom vilka områden
            nästa års ökning skall ske. Det bör underlätta högskolornas framförhållning.
            Vi liberaler anser inte att beställningen är tillräcklig för framtiden,
            men skälen till det ingår i nästa veckas högskoledebatt.
          </note>
          <note>
            Fru talman! Jag vill ta upp vissa vårdutbildningar, först inom
            tandvård. Regeringen förde i januari fram en rad förändringar
            i dessa.
          </note>
          <note>
            Bl.a. föreslogs på tämligen lösa grunder att tandsköterseutbildningen
            skulle bli en högskoleutbildning. Folkpartiet liberalerna ansåg
            att det inte fanns sakliga skäl till det, vilket också utskottet
            kommit fram till. I betänkandet om gymnasieutbildningarna, som
            skall behandlas senare i dag, föreslår utskottet att det skapas
            en gren för tandsköterskors utbildning inom vårdlinjen. På det
            sättet betonas dels att tandsköterskor är en vårdutbildning med
            egen profil, dels att det även i fortsättningen finns behov av
            väl utbildade och väl utnyttjade tandsköterskor för såväl assisterande
            som mera självständiga uppgifter.
          </note>
          <note>
            Tandhygienistutbildningen blir tvåårig. Vi liberaler vill att
            det även i fortsättningen skall vara möjligt för den som i dag
            är tandsköterska att bli hygienist med ett års vidareutbildning.
            Eftersom det enligt högskoleförordningen ingår i resp. linjenämnds
            mandat att bedöma hur vidareutbildningarna skall arrangeras, har
            vi avstått från att reservera oss på denna punkt. Men vi utgår
            från att resp.
          </note>
          <note>
            linjenämnd kommer att bedöma detta på samma sätt som vi gör.
          </note>
          <note>
            Den nya utbildningen till tandtekniker omfattar
          </note>
          <note>
            120 poäng och kommer att bedrivas inom högskolans ram. Folkpartiet
            liberalerna anser dock att den, liksom utbildningen till hygienist,
            skall samordnas med tandläkarutbildning inom den statliga delen
            av högskolan. Men vi accepterar att huvudmannaskapet för dessa
            båda högskoleutbildningar ingår i utredningen om statligt huvudmannaskap
            för alla högskoleutbildningar, som utskottet i enighet begär i
            betänkandet.
          </note>
          <note>
            Det är glädjande att en enskild motion med undertecknare från
            folkpartiet, moderaterna och centerpartiet till utrikesutskottet
            om att tio baltiska studerande skall få möjlighet att studera
            till tandläkare på Karolinska institutet, som ett konkret exempel
            på biståndsinsatser, tillstyrks av utskottet.
          </note>
          <note>
            Fru talman! Utskottet begärde förra året en översyn bl.a. av
            de medellånga vårdutbildningarnas längd i ett internationellt
            perspektiv. Utskottet påpekar i årets betänkande att det är en
            angelägen utredning; underförstått att det hastar.
          </note>
          <note>
            Vi har också enats om att begära en uppdatering av huvudmannaskapskommitténs
            förslag från 1981.
          </note>
          <note>
            Där kom man ju fram till att all högskoleutbildning borde vara
            statlig. Enigheten om en uppdatering med fokus på ekonomiska konsekvenser
            är mycket glädjande, eftersom folkpartiet liberalerna länge ansett
            att ett gemensamt statligt huvudmannaskap ger bättre samordning
            och därmed ökad effektivitet i utnyttjandet av gemensamma resurser
            i både grundutbildningarna och forskningen.
          </note>
          <note>
            Frågan har bl.a. aktualiserats av Göteborgs kommun och Bohuslandstinget,
            som tillsammans skrev till regeringen i december 1990 och begärde
            förhandlingar med syfte att staten skulle vara huvudman för vårdhögskolan
            där.
          </note>
          <note>
            Utskottet efterlyser också med eftertryck ett förslag från regeringen
            om förändrad vårdlärarutbildning. Redan 1987 presenterade
          </note>
          <note>
            UHÄ ett underlag, men sedan dess har inget hänt.
          </note>
          <note>
            En förändring är minst lika nödvändig i dag.
          </note>
          <note>
            Fru talman! Jag vill säga några ord om folkpartiet liberalernas
            reservationer. Vi delar uppfattningen att miljöinslagen i t.ex.
          </note>
          <note>
            civilingenjörsutbildningarna är viktiga, men anser i reservation
            nr 2 att ord skall följas av handling. För att miljöinslagen skall
            bli handling vill vi locka med fyra extra miljoner till de tekniska
            högskolorna.
          </note>
          <note>
            Pengarna skall fördelas av UHÄ när de tekniska högskolorna i
            sina verksamhetsplaner visat fram nya miljöinslag som speglar
            resp. skolas specialitet.
          </note>
          <note>
            I reservation nr 8 begär vi en inventering och samordning av
            utbildningar som leder till guider för t.ex. turister i Sverige.
            Det är ett typiskt kvinnoyrke, som gärna ses litet över axeln,
            men bra guider ger ju en positiv bild av landet. De är ambassadörer
            för landet och lockar flera turister hit.
          </note>
          <note>
            I reservationerna 14 och 15 lyfter vi och moderata samlingspartiet
            tillsammans fram ämnesstudiernas betydelse i grundskollärarutbildningarna.
            I
          </note>
          <note>
            reservation 21 anser vi att betyget väl godkänd bör finnas i
            lärarutbilningar på samma sätt som det finns i andra ämnesutbildningar.
          </note>
          <note>
            Reservation 23 innebär att folkpartiet liberalerna vill satsa
            5 miljoner på att de som studerar utländska språk i Sverige skall
            få möjlighet att vistas i det land vars språk de studerar. Språkstudier
            är ju så mycker mera än att lära sig tala, läsa och skriva. Det
            är att få insikt i landets kultur, atmosfär och vanor, något som
            det är omöjligt att läsa sig till;
          </note>
          <note>
            man måste få vara i landet.
          </note>
          <note>
            Till slut, fru talman: I ett särskilt yttrande har Carl-
          </note>
          <note>
            Johan Wilson utgått ifrån att en investering i en konsthögskola
            i södra Sverige inte är långt borta.
          </note>
          <note>
            Detta yttrande ligger mig varmt om hjärtat, och jag vill markera
            att han inte är ensam om att anse det vara på tiden att även landets
            södra delar får en konsthögskola.
          </note>
          <note>
            Fru talman! Jag yrkar bifall till reservation nr 23 i betänkande
            UbU12. När det gäller betänkande
          </note>
          <note>
            UbU5 om godkännande av Erasmus-programmet är utskottet enigt,
            och jag delar den glädje som
          </note>
          <note>
            Birger Hagård uttryckte över att frågan har avancerat. Jag yrkar
            bifall till den eniga hemställan i betänkandet.
          </note>
          <note>
            Anf. 17 MARIANNE ANDERSSON i
          </note>
          <note>
            Vårgårda (c):
          </note>
          <note>
            Herr talman! Vi i centern har sedan mycket lång tid tillbaka
            starkt tryckt på utbildningens betydelse för landets utveckling,
            för vår konkurrensförmåga i förhållande till omvärlden, för möjligheterna
            att lösa miljöproblemen, för individens möjligheter och för att
            bevara och utveckla vår kultur. Vi menar att satsningar på utbildning
            skall ses som en investering för framtiden och inte som en kostnad.
          </note>
          <note>
            Var och en vet att det företag som slutar investera inte klarar
            sig särskilt länge. Samma sak gäller för ett land. Står vi stilla
            när det gäller att investera i utbildning är vi illa ute. Vi har
            starkt kritiserat regeringens defensiva politik, särskilt när
            det gäller grundutbildningen inom högskolan.
          </note>
          <note>
            När vi nu snart skall besluta om en ökad dimensionering av den
            högre utbildningen och en del andra frågor som har med grundutbildningen
            att göra, finns det anledning att göra en tillbakablick. Den debatt
            om behovet av en ökad dimensionering som kulminerade i höstas
            och vintras med Ulf af Trolles bok är ingalunda ny.
          </note>
          <note>
            Behoven har funnits länge, vilket också UHÄ har visat, särskilt
            under de två senaste åren. UHÄ har föreslagit en utökning med
            totalt 18 000 platser på linjer och fristående kurser under 1990-talet.
          </note>
          <note>
            Grunden i centerns politik är alla människors lika värde och
            rättigheter. Det gäller även rätten till utbildning var man än
            bor i landet. Vi anser att högskoleutbildning skall vara tillgänglig
            för den som önskar och kan studera. Då är närheten till en högskola
            av avgörande betydelse. Inte minst för vuxenstuderande och för
            kvinnor ger högskoleutbildning inom pendlingsavstånd nya möjligheter.
            Rekryteringsmöjligheterna ökar alltså. Dessutom är högre utbildning
            en av förutsättningarna för att näringslivet i en region skall
            fungera. Vi har därför varit pådrivande när det gäller inrättandet
            av de små högskolorna; ofta under hårt motstånd från andra. Det
            senaste exemplet är högskolan i Trollhättan/Uddevalla. Vi föreslår
            nu också att ytterligare högskoleenheter skall inrättas i Kiruna,
            Skellefteå och Södertörn samt att högskolan i Eskilstuna/Västerås
            skall delas i två självständiga högskoleenheter.
          </note>
          <note>
            I december 1989 lade centern fram en partimotion om betydelsen
            av högre utbildning och forskning för den regionala utvecklingen.
            Vi konkretiserade där hur man kan stärka de mindre högskolorna
            genom successivt uppbyggande av forskningsresurser i samarbete
            med universiteten, hur lärarna skall kunna få forskarkompetens,
            hur distansundervisningen skall stimuleras och hur fyra av de
            medelstora högskolorna skall kunna byggas ut till universitet.
            Det gäller högskolorna i
          </note>
          <note>
            Karlstad, Örebro, Växjö och
          </note>
          <note>
            Sundsvall/Härnösand. En modell för detta är samverkan med andra
            närliggande mindre högskolor till ett s.k. nätverksuniversitet,
            t.ex. i
          </note>
          <note>
            Växjö, där man redan nu har ett utvecklat samarbete med högskolorna
            i Kalmar och
          </note>
          <note>
            Karlskrona/Ronneby.
          </note>
          <note>
            Jag vill gärna säga detta efter Hans Gustafssons engagerade inlägg
            för ett par veckor sedan i samband med forskningsdebatten med
            anledning av en flerpartimotion om just detta. Vi i centern ställer
            upp på den modellen och är redo att fatta beslut. Vi föreslog
            i motionen att en organisationskommitté skulle tillsättas för
            att kunna lägga fram en utvecklingsplan för högre utbildning och
            forskning inför nästa forskningsproposition.
          </note>
          <note>
            Det innefattade även en uppluckring av linjesystemet, vilket
            regeringen äntligen insett är en riktig väg att gå.
          </note>
          <note>
            Förra årets budgetproposition innehöll inget av detta, varför
            vi upprepade våra krav om en utbyggnad av de regionala högskolorna
            och om ökad dimensionering av grundutbildningen och krävde att
            regeringen skulle ta fram underlag för beslut om högskolans dimensionering
            för resten av
          </note>
          <note>
            1990-talet.
          </note>
          <note>
            I utskottet kunde vi dock förra året, när socialdemokraterna
            insåg risken att bli överkörda av en samlad opposition, nå enighet
            om en viss utökning till en beräknad kostnad av 18,8 miljoner.
          </note>
          <note>
            Dessa medel tillfördes dock inte i år. Det blev en besparing.
            Det är nu glädjande att konstatera att utskottet återigen i enighet
            återför dessa medel, sedan socialdemokraterna återigen funnit
            att de annars var på väg att bli överkörda.
          </note>
          <note>
            Samtidigt som vi går mot ett alltmer kunskapsintensivt samhälle
            är Sverige på väg att halka efter omvärlden när det gäller tillgången
            på högskoleutbildad arbetskraft. Redan nu är andelen högskoleutbildade
            lägre än i flera av de länder som vi konkurrerar med. Vad värre
            är: Vi har haft ungefär oförändrat antal högskoleplatser de senaste
            20 åren, medan andra länder bygger ut.
          </note>
          <note>
            Trycket från fackliga organisationer, från studenterna och näringslivet
            ökade starkt under hösten och vintern och inte minst inför utskottsarbetet
            nu i vår. Vi vet att resultatet blev ganska klent, inte minst
            i budgetpropositionen.
          </note>
          <note>
            Insikten om behoven fanns nog hos regeringen. Det visar bl.a.
            en intervju med statssekreteraren
          </note>
          <note>
            Sverker Gustavsson från i höstas i universitetslärarnas tidning,
            som jag fick ögonen på i går. Hindret är enligt honom finansieringen.
          </note>
          <note>
            Detta är bara ett exempel på det statistiska tänkande som präglat
            den socialdemokratiska regeringen under 80-talet. Medan kostnaderna
            för t.ex. transfereringar tillåtits rusa i höjden har man underlåtit
            att satsa på investeringar i infrastruktur för framtiden -- investeringar
            som vi vet betalar sig i det långa loppet, investeringar som,
            om vi inte gör dem, riskerar att undergräva vår förmåga att klara
            både social välfärd och miljö i framtiden. Det gäller både högre
            utbildning och satsningar på vägar och järnvägar.
          </note>
          <note>
            I inledningen till det betänkande vi behandlar i dag beskrivs
            hur regeringen i fyra propositioner denna vår föreslagit förstärkningar
            inom grundutbildningen. Det är bra och välkommet.
          </note>
          <note>
            Fram t.o.m. miljöpropositionen var utökningen däremot klart otillräcklig.
            Dessutom hade förslagen en del fläckar. Regeringen glömde t.ex.
            i tillväxtpropositionen helt bort de små högskolorna i Västsverige.
            De skulle däremot få vara med och betala utökningen på andra ställen,
            eftersom finansieringen skulle ske genom omfördelningar.
          </note>
          <note>
            Den utökning av platser på miljö- och hälsoskyddslinjen som föreslogs
            i Umeå skulle också finansierias genom besparingar.
          </note>
          <note>
            Vi i centern motsatte oss dessa besparingar och föreslog också
            en utökning med 6 000 platser inom grundutbildningen för nästa
            budgetår med en begäran om ytterligare lika stor utökning nästkommande
            år. Vi föreslog också en fördelning av platser inom sektorer där
            behoven är stora och där det var praktiskt möjligt att göra dessa
            utökningar med så pass kort varsel. Det gällde inom områdena undervisning,
            vård--omsorg och ekonomi--teknik. Behoven är också stora inom
            språkutbildningen.
          </note>
          <note>
            När det stod klart att alla oppositionspartier hade varierande
            förslag till utökningar kunde utskottet till slut ena sig om en
            utökning med 5 000 platser och även hur de skulle läggas ut på
            olika högskolor och fördelningen mellan lokala linjer och fristående
            kurser. Dessutom finns en beställning på samma antal platser till
            nästa år. Vi i centern är särskilt glada för att vi lyckades få
            en ganska bra fördelning till de små och medelstora högskolorna.
            Vi nådde inte ända fram till vårt förslag om 6 000 platser, men
            tycker ändå att det är ett hyfsat förslag som nu finns. Vi har
            dock en reservation om att tillföra ytterligare resurser inom
            anslaget Lokala linjer och fristående kurser. Dessutom lyckades
            vi i centern åstadkomma enighet om att lägga tillbaka besparingarna
            i budgetpropositionen och i tillväxtpropositionen, så att högskolorna
            nu kan påbörja utökningen från ett ekonomiskt nolläge och inte
            med underskott.
          </note>
          <note>
            Jag tycker att regeringens agerande med anledning av detta var
            anmärkningsvärt. Samma dag som överenskommelsen i utskottet var
            klar skickade man ut ett pressmeddelande om att nu minsann tänkte
            man lägga ut 5 000 platser, men med en delvis annan fördelning
            än den utskottet kommit överens om. Detta ledde till en hel del
            förvirring ute i högskolevärlden, där man fick dubbla budskap.
            Förslaget bar tydliga tecken på en omvändelse under galgen. Här
            gällde det att rädda anseendet när man var på väg att bli överkörd.
          </note>
          <note>
            Samma förslag kom sedan i kompletteringspropositionen. Utskottet
            föreslår nu -- även detta efter ett centeryrkande -- att fördela
            platserna i enlighet med överenskommelsen i utskottet.
          </note>
          <note>
            Det är också mycket bra att vi har kommit överens i en hel del
            andra frågor som både Birger Hagård och Margitta Edgren har räknat
            upp. Det gäller utredningen av huvudmannaskapet för samtliga högskoleutbildningar,
            de baltiska tandläkarstuderandena, juristutbildningarna i
          </note>
          <note>
            Umeå och Göteborg och inte minst den tvååriga tandhygienistutbildningen.
            Vi är mycket glada över att den kommer att införas nu.
          </note>
          <note>
            Vi tycker också att det är bra att vi har lyckats få in tandsköterskeutbildningen
            i gymnasieskolan och att den inte blir den högskoleutbildning,
            som regeringen har föreslagit. Vi tycker att tandvårdsutbildningen
            ser bra ut nu och att den har en bra profil inför framtiden.
          </note>
          <note>
            Jag skulle i det här sammanhanget, när vi nu kommer att öka dimensionering
            så kraftigt, vilja fråga Lars Gustafsson om han ser någon möjlighet
            att låta någon eller några av de medelstora högskolorna bli universitet,
            som vi har föreslagit.
          </note>
          <note>
            Kan dessa förslag förverkligas under 1990-talet?
          </note>
          <note>
            Det är även värt att påpeka i det här sammanhanget att för att
            göra det möjligt för alla som vill och har förmågan att studera
            måste de ekonomiska förutsättningarna bli sådana att de inte leder
            till social snedrekrytering. Så är tyvärr fallet i dag, då många
            studenter vet att de i framtiden kommer att digna under en skuldbörda
            utan synligt slut. Det gäller särskilt dem med lång utbildning
            som går ut till yrken med ganska låga löner. Det gäller väldigt
            ofta kvinnor.
          </note>
          <note>
            Det nya studiemedelssystemet har snabbt visat sig otillräckligt.
            Vi centerpartister har länge hävdat vår modell för studiefinansiering
            i form av studielön. Vi anser att det är nödvändigt att återigen
            snabbt utreda hur en bättre studiefinansiering skall se ut i framtiden.
            Vi kan bara beklaga att socialdemokrater och folkpartister i socialförsäkringsutskottet
            motsätter sig detta.
          </note>
          <note>
            Trots de framgångar jag beskrivit tidigare har vi ändå några
            reservationer till det här betänkandet.
          </note>
          <note>
            Jag skall beröra dem helt kort. Det gäller för det första miljö-
            och hälsoskyddslinjen. Kommunernas ansvar för miljötillsynen och
            företagens miljöintresse har under flera år lett till ett starkt
            ökat behov av kunnig personal. Bristen har varit mycket stor.
            Vi har under flera år krävt en utökning av den här utbildningen.
            Jag minns att jag ställde en fråga till förre utbildningsministern
            Lennart
          </note>
          <note>
            Bodström om just detta. Vi har sedan dess varje år krävt en utökning.
            Det har tagit sin tid. Vi välkomnar naturligtvis den utökning
            som nu sker i
          </note>
          <note>
            Umeå, men vi anser att den inte är tillräcklig. Vi föreslår en
            ytterligare utökning med 30 platser under år 1991/92 och ytterligare
            30 platser året därefter. Dessa utökningar vill vi förlägga till
            högskolan i Karlskrona/Ronneby för att få en fördelning av dessa
            utbildningar i landet.
          </note>
          <note>
            Vi har också en reservation där vi föreslår att regeringen bör
            pröva möjligheterna att ordna utbildning i engelska inom lärarutbildningen
            med inriktning på årskurs 1--7, för att ge dessa lärare kompetens
            att undervisa i engelska. Det är analogt med vårt krav på att
            engelskundervisning skall ske redan i årskurs 1 i grundskolan.
          </note>
          <note>
            I reservation 26 vill vi ha en ekonomisk förstärkning på drygt
            3 miljoner till den unika riksrekryterande bebyggelseantikvariska
            linjen i Göteborg. Den har ett helt orimligt resursläge. Det är
            inte försvarbart med tanke på den utbildningens betydelse. Det
            beror till stor del på att den är knuten till en humanistisk bas,
            vilket i och för sig är riktigt, men den har också stora inslag
            av teknik, naturvetenskap och samhällsvetenskap. Detta leder till
            högre kostnader.
          </note>
          <note>
            Som jag tidigare nämnt vidhåller vi vårt förslag om utökning
            av anslaget till lokala linjer och fristående kurser, vilket finns
            i reservation 28. Beträffande själva inrättandet av dessa platser
            har vi nöjt oss med ett särskilt yttrande.
          </note>
          <note>
            Det andra betänkandet i den här debatten är nog så viktigt, även
            om det inte finns delade meningar här.
          </note>
          <note>
            Det gäller godkännandet av ett avtal avseende
          </note>
          <note>
            Erasmus-programmet. Det är mycket bra att vi nu kommer med i
            Erasmus, men det ställer också krav på oss att uppfylla de förpliktelser
            detta för med sig.
          </note>
          <note>
            I veckan fick vi en skrivelse från Stockholms studentkår, som
            också Birger Hagård relaterade.
          </note>
          <note>
            Den skrivelsen visar på svårigheterna att få studentbostäder
            och på de höga kostnaderna för dessa bostäder. Den visade även
            på det förhållandet att gäststudenter ställs utanför studentrabatten
            för resor. Detta är några av de frågor som vi måste se över för
            att utbytet skall kunna fungera i framtiden.
          </note>
          <note>
            Fru talman! Jag står naturligtvis bakom samtliga reservationer
            där centern finns med, men jag nöjer mig med att yrka bifall till
            reservation nr 1 i UbU12.
          </note>
          <note>
            Sist vill jag rikta ett stort och varmt tack till utskottets
            ordförande Lars Gustafsson. Jag förstår att detta är hans sista
            debatt i kammaren, i varje fall den sista debatt där vi möts.
            Lars Gustafsson har imponerat stort på oss alla i utskottet genom
            sina kunskaper, sitt engagemang till och ärliga vilja att arbeta
            för en bra utbildning. Jag erkänner att jag i början hajade till
            något inför Lars Gustafssons något kärva sätt ibland. Men efter
            en tid förstod jag verkligen att uppskatta både hans person, hans
            kunskaper och hans typ av humor. Jag vill verkligen tacka Lars
            Gustafsson för samarbetet och önska honom all lycka i den nya
            tillvaron utanför detta hus.
          </note>
          <note type="speaker">
            Anf. 18 BJÖRN SAMUELSON (v):
          </note>
          <note>
            Fru talman! Föregående talare har gjort en detaljrik genomgång
            av innehållet i det betänkande som vi snart skall fatta beslut
            om.
          </note>
          <note>
            Jag är glad över denna produkt från utskottets sida.
          </note>
          <note>
            Det är ett exempel på god utskottsberedning av ett förslag till
            riksdagens kammare. Jag tycker att det är ett fint exempel, som
            skänker respekt åt det politiska arbetet. Det visar att vi politiker
            också kan vara konstruktiva i vårt samarbete, dvs. ge substans
            och konsistens åt olika politiska beslut.
          </note>
          <note>
            Betänkandet är resultatet av ett seriöst och väl genomlyst beredningsarbete.
            Olika aspekter har verkligen beaktats. Jag tror att vi har fått
            ut det mesta möjliga av de medel som vi har lyckats få fram till
            bl.a. den ökade dimensioneringen av högskolan.
          </note>
          <note>
            Jag tror att det är viktigt att säga detta från talarstolen.
            Det finns ofta attityder och förutfattade meningar om det politiska
            arbetet i riksdagen, av typen att vi mest ägnar oss åt att gnälla
            och slänga käft med varandra. Det har varit roligt att arbeta
            med detta betänkande.
          </note>
          <note>
            Jämför man detta seriösa politiska arbete, vars produkt vi snart
            skall fatta beslut om, med det som kommer från dem som vill ha
            drag under galoscherna framstår betänkandet och arbetet bakom
            det snarare som en turbo i baken på missnöjespolitikerna. Det
            förpassar dem dit de hör hemma, nämligen i den politiska öknen.
            Det räcker inte med att slänga ur sig en mängd floskler när det
            gäller ett sådant viktigt område som högskolepolitiken. Här krävs
            det att var och en drar sitt strå till stacken och bidrar med
            sin erfarenhet och kompetens. Det har vi gjort här.
          </note>
          <note>
            Det samhälle vi kommer att möta framöver blir alltmer komplicerat.
            Man kan se oroande tendenser på att skillnader mellan olika befolkningsgrupper
            har ökat. Jag tänker inte bara på ekonomiska skillnader, utan
            jag tänker också på skillnader när det gäller tillgång till olika
            kvaliteter i livet.
          </note>
          <note>
            Vi ser naturligtvis inte bara hinder utan också möjligheter.
            Ibland är de svåra att förutse. Men låt oss ta det som en utmaning.
            Det är stora uppgifter.
          </note>
          <note>
            Det värsta exemplet på skillnader i livsvillkor är naturligtvis
            bristen på utveckling, eller snarare underutvecklingen, i många
            länder. Exempel som vi ser i dag är flera länder i tredje världen.
            De går en kräftgång i stället för mot en bättre utveckling.
          </note>
          <note>
            Vi måste utveckla solidariteten. Den måste ligga till grund också
            för högskolepolitiken från vår sida. Vi har stora uppgifter när
            det gäller att förfina och fördela samhällets sociala omsorger.
            I varje fall har vi den ambitionen från vänsterpartiets sida.
            Vi i vänsterpartiet vill vara med och medverka till att nya samhällsvetenskapliga
            och tekniska lösningar tas fram både för att komma till rätta
            med miljöproblemen och för att ge fler människor tillgång till
            en god livsmiljö, så att de kan få del av det goda i livet. Detta
            gäller inte bara den fysiska miljön, utan det handlar också naturligtvis
            om den miljö vi har djupare inombords och sinsemellan.
          </note>
          <note>
            Mitt parti och jag tror att den akademiska utbildningen kan spela
            en viktig roll. Jag vill framhålla att den akademiska utbildningen,
            akademiska världen, högskolevärlden och forskningsvärlden på ett
            mer omfattande sätt måste delta i samhällsdebatten för att möta
            de stora problem och möjligheter som kan finnas framöver.
          </note>
          <note>
            Vi vill ha hjälp av den akademiska världen att söka vägar och
            kritiskt granska problem och möjligheter.
          </note>
          <note>
            Vi vill med hjälp av akademiska studier bidra till att öppna
            dialoger mellan människor och länder.
          </note>
          <note>
            I det här sammanhanget vill vi använda högskoleutbildningen mer
            aktivt i samhällsbygget.
          </note>
          <note>
            Men ett problem i detta sammanhang är att stora grupper av människor
            från framför allt lägre samhällsskikt i allt mindre grad rekryteras
            till högre studier. Jag skall inte nu diskutera de olika förslag
            som vi har lagt fram från vänsterpartiets sida. Vi ser ett allvarligt
            problem i detta, eftersom vi anser att samhällsdebatten framöver
            måste ta hjälp av dem som har högre utbildning och har studerat
            på universitet och högskolor. Vi måste i högre grad lyfta fram
            dessa människor i den allmänna debatten än vad som sker i dag.
          </note>
          <note>
            Det är till förfång för kvaliteten när det gäller denna debatt
            om debattpartnern saknar de erfarenheter som t.ex. socialgrupp
            3 har.
          </note>
          <note>
            Debattpartnern skulle må bra av att själva ta del av dessa människors
            erfarenheter.
          </note>
          <note>
            Fru talman! Betänkandet är ett tydligt exempel på att politiker
            har lagt sig i. Resultatet visar också hur bra det är när politiker
            lägger sig i. Jag vill gärna ha detta fört till protokollet för
            den händelse att någon framöver skulle gå upp i debatten i kammaren
            och säga att politiker inte skall lägga sig i.
          </note>
          <note>
            Vi i vänsterpartiet vill utveckla och expandera den högre utbildningen
            i Sverige. Vi tror att det är väl använda pengar att satsa på
            högre utbildning. Vi tror också att det kan utvecklas till ett
            bra verktyg för den infrastrukturella utvecklingen, både den fysiska
            och den mera mentala. Därför vill vi redan nu ge några exempel
            på åtgärder. Vi vill redan nu främja en samordning när det gäller
            verksamheten inom kommunal och statlig högskola. Visserligen begär
            vi en utredning. Men vi tror att utredningen kan göra viktiga
            erfarenheter om en sådan ökad samordning möjliggörs.
          </note>
          <note>
            Vi tror att det är viktigt att närma de pedagogiska utbildningarna
            till varandra, dvs.
          </note>
          <note>
            förskoleutbildningarna och lärarutbildningarna.
          </note>
          <note>
            Det är inte bara för att vi vil ha en organisatorisk samordning
            av förskoleverksamhet och skolverksamhet utan också för att vi
            tror att det är bra för barnen och deras livsmiljö att genomföra
            denna förändrade utbildningsorganisation.
          </note>
          <note>
            Vi vill naturligtvis också öka dimensioneringen, och jag kan
            ge en mängd skäl för detta. Vi behöver fler med högre utbildning
            inför framtiden. Men vi vill också, och det är inte minst viktigt,
            tillgodose människors önskan att få tillgång till högre studier
            i högre grad än vad som sker i dag.
          </note>
          <note>
            Jag kan ta ett exempel från mitt kära Värmland.
          </note>
          <note>
            Högskolan i Karlstad har 360 sökande till 120
          </note>
          <note>
            platser på maskin-, elektro- och byggnadsingenjörsutbildningen,
            dvs. tre gånger så många sökande som det finns utbildningsplatser.
          </note>
          <note>
            Man har 173 sökande till 60 platser på kemi- och maskiningenjörsutbildningen.
            Detta är viktiga utbildningar för svenskt näringsliv, för svensk
            industri och för vår miljöpolitik framöver.
          </note>
          <note>
            Vi i vänsterpartiet vill bygga ut forskningsvolymen totalt i
            Sverige. Vi har liksom centern i första steget pekat ut fyra högskolor
            som skulle kunna få del av fasta forskningsresurser, Karlstad--Växjö,
            Örebro,
          </note>
          <note>
            Sundsvall och Härnösand. Vi vill få till stånd en mer grundlig
            genomlysning av behoven för framtiden vad gäller akademiskt utbildade
            än den som görs i dag. Ett sexårigt rambeslut för utvecklingen
            av den svenska högskolestrukturen omfattande dimensionering och
            allt som rör högskolan, utrustning och annat, bör utarbetas.
          </note>
          <note>
            Vi vill att arbetet med att organisera en ny teknisk högskola
            i Sverige skall påbörjas. Vi använder uttrycket organisera, eftersom
            vi inte anser det självklart att en ny enhet skall behöva byggas,
            men det kan man gärna göra om det finns möjligheter.
          </note>
          <note>
            Vänsterpartiet anser att man bör söka kontakt med ett eller flera
            av de nordiska länderna och genomföra detta i samarbete med dem.
          </note>
          <note>
            Fru talman! Detta var några tankar om vad som har gjorts, vad
            vi står inför i dag och litet grand om framtiden. Jag står naturligtvis
            bakom alla vänsterpartiets reservationer till betänkandet, men
            jag nöjer mig med att yrka bifall till reservation 12
          </note>
          <note>
            i betänkande UbU12.
          </note>
          <note>
            Jag vill slutligen säga några korta ord om det betänkande som
            berör Erasmus-avtalet. Vi i vänsterpartiet välkomnar detta avtal.
            Vi anser att det är positivt med en ökad internationalisering
            inom högre studier. Men Europa och världen är större än EG. Därför
            är det mycket viktigt att vi från svensk sida också ser till nord--sydproblematiken
            både inom EG och i världen i övrigt.
          </note>
          <note>
            Detta ansluter till det jag tidigare sade om solidariteten med
            människor i underutvecklade länder.
          </note>
          <note>
            Vi anser att det är mycket positivt att detta avtal har kommit
            till stånd, och vi kommer att gå vidare med konkreta förslag om
            en ökad internationalisering inom olika utbildningar. I detta
            sammanhang tror jag att framför allt internationaliseringen av
            just lärarutbildningen, utbildningen för dem som skall möta våra
            barn i skolan, kommer att öka.
          </note>
          <note type="speaker">
            Anf. 19 CLAES ROXBERGH (mp):
          </note>
          <note>
            Fru talman! Jag stod i går här i talarstolen och skällde på ett
            betänkande, nämligen jordbruksutskottets betänkande om miljöpolitiken.
            Nu skall man ju inte bara skälla på saker och ting, utan man skall
            också berömma det som är bra. Betänkande UbU12 från utbildningsutskottet
            är enligt min mening ett exempel på hur ett utskott har kunnat
            hantera en fråga på ett bra sätt, även om regeringen inte har
            presenterat den särskilt, bra från början. Utskottet har all heder
            av behandlingen, och utbildningsutskottet, liksom jordbruksutskottet,
            tillhör också de mest arbetsbelastade utskotten.
          </note>
          <note>
            I detta betänkande föreslås en utökad dimensionering och en höjning
            av ramarna, vilket jag välkomnar. Det finns också andra bra saker,
            och jag skall nämna några av dem. Det föreslås en utökning av
            den juridiska grundutbildningen i
          </note>
          <note>
            Göteborg från 80 poäng till 180 poäng.
          </note>
          <note>
            Utskottet påpekar återigen att all högskoleutbildning bör vara
            statlig, vilket jag egentligen tycker är en självklarhet. Den
            borde ha varit det för länge sedan. Det föreslås också att en
            utredning skall tillsättas. Jag uppfattar detta som en viljeyttring
            från utskottet att framför allt de medellånga landstingskommunala
            utbildningarna kommer att överföras till staten om ekonomin går
            att lösa. Jag hoppas framför allt att ökningen av
          </note>
          <note>
            LIF-anslaget skapar möjligheter på enskilda högskolor att tillgodose
            det behov av miljöutbildning som finns.
          </note>
          <note>
            Det finns några saker som jag anser att man bör peka på. En sådan
            sak är förändring av civilingenjörsutbildningen.
          </note>
          <note>
            Civilingenjörsutbildningen är strategisk för det framtida samhället,
            eftersom ingenjörer, tekniker och forskare som har denna utbildning
            som bakgrund utformar en stor del av vår omgivning runt om kring
            oss. Det är därför oerhört viktigt att dessa individer får tillgång
            till ett humanekologiskt och humanistiskt perspektiv i sin utbildning.
            Nu vet jag att detta är på gång inom flera av högskolorna.
          </note>
          <note>
            Men om utskottet hade gjort ett uttalande kanske vi fått litet
            bättre fart på den verksamheten.
          </note>
          <note>
            Jag vill också säga något om regeringens propositioner. Det har
            funnits ett propositionselände när det gäller utbildningen, där
            frågor sönderhackats. Frågorna om ekonomin lyckades vi reda ut
            först efter ett mycket omständigt läsande, eftersom regeringen
            hade dragit ned anslag motsvarande dem som utskottet hade ökat
            i förhållande till forskningspropositionens förslag.
          </note>
          <note>
            I konstitionsutskottets granskning påpekar faktiskt konstitutionsutskottet
            att det inte skall gå till så här, och det kan vi tacka för. Samtidigt
            anser jag att vi skall begära av regeringen att få mer samlade
            propositioner, så att det går att hantera dem.
          </note>
          <note>
            Regeringen har genom sina olika propositioner skapat en splittrad
            bild av utbildningssektorn. Trots detta har utskottet kunna göra
            en samlad bedömning. Det finns andra exempel där utskotten har
            hackat sönder det hela, men det gör inte utskottets arbete i detta
            fall sämre.
          </note>
          <note>
            Sedan till Ersamus-programmet. Vi i miljöpartiet välkomnar detta
            utbytesprogram, men det har många nackdelar. Vi i Sverige riskerar
            nu att i stället skärma av oss från våra kära EFTA-kollegor.
          </note>
          <note>
            Utskottet borde gjort ett uttalande där regeringen uppmanats
            att sluta motsvarande avtal med EFTA-
          </note>
          <note>
            länderna, där sådana avtal inte finns -- jag är väl medveten
            om att det finns sådana avtal i några fall --
          </note>
          <note>
            samt med östländerna, så att vi får till stånd ett utbyte både
            med östländer och övriga EFTA-
          </note>
          <note>
            länder. Annars kan det häpnadsväckande inträffa att det blir
            mycket svårt att anordna ett studentutbyte mellan två EFTA-länder
            men mycket lätt mellan t.ex. ett EG-land och Sverige.
          </note>
          <note>
            Jag står bakom de reservationer som miljöpartiet avgett, men
            jag tänker inte yrka bifall till dem.
          </note>
          <note type="speaker">
            Anf. 20 MARGITTA EDGREN (fp) replik:
          </note>
          <note>
            Fru talman! Med anledning av vad Claes Roxbergh säger och vad
            Björn Samuelson tidigare sagt om hur arbetet med betänkandet gått
            till, vill jag gärna till protokollet få antecknat att även jag
            anser att arbetet under de förutsättningar som rått har varit
            politik när den är som bäst.
          </note>
          <note>
            Arbetet har varit allvarligt syftande till att lösa problem,
            man har visat respekt för varandras möjligheter och gränser i
            dialog med de människor som har erfarenheter och kunskaper om
            högskolan.
          </note>
          <note>
            Lars Gustafsson har angett tonen och lett arbetet som möjliggjorts
            praktiskt av kansliets gedigna kompetens.
          </note>
          <note type="speaker">
            Anf. 21 LARS GUSTAFSSON (s):
          </note>
          <note>
            Fru talman! Varför skulle vi alltid driva saken till sin spets
            eller i tid och otid försöka avgå med segern, som om vi ens ett
            ögonblick hade stått vid lödningsstället mellan sanningen och
            lögnen? Så skrev Karl Vennberg i diktsamlingen Halmfackla
          </note>
          <note>
            1944, avdelningen Idyll och irritantia.
          </note>
          <note>
            För utskottets ledamöter och tjänstemän som lyssnar är det här
            inga nya ord. Jag uttalade dem när utskottet hade avslutningsfest
            på Barkarby tingshus och gästgivaregård för någon vecka sedan.
          </note>
          <note>
            Jag tror ju inte ett ögonblick att det var mitt uttalande av
            de orden då som har gjort att tonen här i dag är hygglig. Det
            är den i regel när utbildningsutskottets ledamöter samtalar med
            varandra. Jag tror snarast att det är en stor samstämmighet i
            bedömningarna som gör att tonen är hygglig -- den brukar ju bli
            det då -- men jag kunde ändå inte neka mig nöjet att föredra de
            här raderna av Karl Vennberg.
          </note>
          <note>
            Blygsam som jag är, vill jag påpeka att socialdemokratin ändå
            har gjort några insatser när det gäller högre utbildning. Inför
            den socialdemokratiska partikongressen hösten 1990
          </note>
          <note>
            formulerade partistyrelsen i anslutning till behandlingen av
            några motioner ett utlåtande där det står bl.a.: ''Enligt partistyrelsens
            mening behöver antalet platser vid högskolan öka under 90-
          </note>
          <note>
            talet.'' Det utlåtandet godkändes av partikongressen.
          </note>
          <note>
            Sedan är det faktiskt också på det sättet att den socialdemokratiska
            partistyrelsen i januari 1991 i den s.k. politiska plattformen
            säger följande:
          </note>
          <note>
            ''Olika utbildningsformer skall stärkas och byggas ut för att
            öka kunskapen hos medborgarna i alla åldrar.'' Det är klart att
            detta uttalande gäller också högskolan.
          </note>
          <note>
            Vidare måste jag väl säga, trots att jag är blygsam till naturen,
            att vid behandlingen i den socialdemokratiska riksdagsgruppen
            av den s.k.
          </note>
          <note>
            tillväxtpropositionen i februari i år markerade jag å utbildningsutskottets
            vägnar att vi krävde en ökad dimensionering av den grundläggande
            högskoleutbildningen utöver vad regeringen har föreslagit.
          </note>
          <note>
            Så det finns belägg för att socialdemokratin inte är alldeles
            under isen när det gäller att ha åsikter om ökad dimensionering
            av den grundläggande högskoleutbildningen. Jag vill gärna säga
            att det är den socialdemokratiska riksdagsgruppens och utskottsgruppens
            ståndpunkt som blir partiets ståndpunkt i normala riksdagsfrågor,
            som den här frågan är. Jag vill säga det med anledning av de inlägg
            som har gjorts här tidigare.
          </note>
          <note>
            Innan jag går in på själva sakfrågan vill jag också säga att
            några förtjänster har väl ändå den förkättrade regeringen på det
            här området. Jag vill erinra om beslutet om den tvååriga ingenjörsutbildningen
            våren 1989, som innebär att
          </note>
          <note>
            6 250 platser skulle inrättas successivt. Drygt 4 500
          </note>
          <note>
            av dem har nu inrättats, och för 1993/94 skall de resterande
            2 000 komma till enligt planerna.
          </note>
          <note>
            I budgetpropositionen för 1990/91 lade man på 270
          </note>
          <note>
            platser för förskollärare. Man anslog 35 milj.kr. till fortbildning
            att användas till lärarlinjen. Jag kanske också skall erinra om
            att i budgetpropositionen för
          </note>
          <note>
            1991/92 finns 55 milj.kr. till grundskollärarutbildning. Det
            svarar väl mot 1 500
          </note>
          <note>
            platser eller någonting sådant. Men jag vill markera att de här
            satsningarna enligt utskottsgruppens mening har varit klart otillräckliga.
          </note>
          <note>
            Sedan till det beramade påslaget med 5 000 platser, som kom nu
            på våren. Det blir väl en knivig fråga för historiker och statsvetare
            att reda ut vem som reellt resp. formellt kom först med olika
            mera betydande reella påslag. Jag skall lämna det därhän just
            nu och inte fördjupa mig i det. Det är bra om forskare av olika
            slag har några uppgifter att titta på framöver.
          </note>
          <note>
            Det viktiga är egentligen nu att utskottet har fattat ett antal
            beslut för att öka dimensioneringen. Vi har återfört besparingar
            i budgetpropositionen och miljöpropositionen på ungefär 50 milj.kr.
            Jag blev en aning ledsen på Marianne Andersson i
          </note>
          <note>
            Vårgårda, när hon sade att socialdemokraterna gick med på det
            först när vi höll på att bli överkörda. På den punkten tror jag
            att det är bra för historieskrivningen och protokollet att säga
            att vår utskottsgrupp reagerade på samma sätt som jag tror att
            alla gjorde, när vi fick ta del av budgetpropositionen i det här
            stycket.
          </note>
          <note>
            Vi kan inte acceptera att man sätter sig över ett riksdagsbeslut
            som är fattat. Därför var det självklart för oss, liksom för alla
            andra, att utan diskussion lägga tillbaka de s.k. besparingar
            som hade gjorts. Jag är noga med att markera att både de 18,8
            och de 10 miljonerna som gäller forskning var vi på en gång klara
            med att vi skulle lägga tillbaka.
          </note>
          <note>
            Dessutom har vi lagt på platser för ungefär 145
          </note>
          <note>
            milj.kr. och slagit till också med en del andra ändamål för 6
            milj.kr., varav 5 miljoner är ytterligare pengar till det s.k.
          </note>
          <note>
            grundutbildningsrådet. Det innebär i platser att vi har ökat
            med 1 351 på allmänna utbildningslinjer.
          </note>
          <note>
            På fristående kurser med flerårskonsekvenser, som vi säger, har
            antalet platser ökat med 860 och på fristående kurser i övrigt
            med 2 825, alltså 5 036
          </note>
          <note>
            platser.
          </note>
          <note>
            Det gör att ungefär 45 % har gått till platser med flerårskonsekvenser
            och 55 % till platser som inte har flerårskonsekvenser, dvs. fristående
            kurser i övrigt, som vi kallar dem.
          </note>
          <note>
            Vi har ökat platsantalet på 11 allmänna linjer:
          </note>
          <note>
            ingenjörslinjen, juristlinjen, psykologlinjen, social linje,
            apotekarelinjen, hälso- och sjukvårdslinjen, läkarlinjen, receptarielinjen,
            rehabiliteringslinjen, fritidspedagoglinjen och förskollärarlinjen.
          </note>
          <note>
            Vi har slutligen -- det har många påpekat här, och det skall
            verkligen inte glömmas bort -- gjort ett tillkännagivande med
            en beställning av minst lika stor ökning för 1992/93, dvs. i storleksklassen
            5 000
          </note>
          <note>
            platser.
          </note>
          <note>
            Det här har alla partier varit överens om. Det har betonats flera
            gånger, och jag skall göra det också, att vi socialdemokrater
            självfallet har varit med på detta. Jag ser det som en styrka,
            låt mig betona det, inte minst inför 1992/93. Vad som än kommer
            att hända med majoriteter och regeringar kommer alla som har varit
            med om detta -- och alla sex partierna kan väl inte utplånas ur
            riksdagen, antar jag -- att ta ett ansvar för att den här beställningen
            effektueras för 1992/93. Jag som skall sluta i riksdagen befrias
            ju från det, men alla ni som är kvar hoppas jag verkar för det.
          </note>
          <note>
            Vad är vi då oeniga om? Det har framkommit här, och jag skall
            inte gå i genom det materiellt, för det har alla partier redan
            redovisat. Låt mig bara konstatera att det finns 31 reservationer,
            vilket egentligen är ganska litet för ett sådant här betänkande
            och speglar den stora grad av samsyn som finns. Egentligen är
            det 25 reservationer, för 6
          </note>
          <note>
            är konsekvensereservationer och alltså mer en teknikalitet.
          </note>
          <note>
            Av de 25 reservationerna är 4
          </note>
          <note>
            tvåpartireservationer, och de övriga 21 är enpartireservationer,
            relativt jämnt fördelade mellan partierna.
          </note>
          <note>
            Vad beträffar pengar lägger miljöpartiet inte till något utöver
            utskottet. Folkpartiet lägger till 9
          </note>
          <note>
            miljoner, centern 31, vänstern 109 och moderaterna
          </note>
          <note>
            278 milj.kr.
          </note>
          <note>
            Ser man till antalet platser, finner man att folkpartiet och
            miljöpartiet inte lägger till något utöver utskottet. Nu hörde
            jag Margitta Edgren säga att folkpartiet numera är överens med
            moderaterna om ett mycket större antal platser, och det låter
            sig ju höras, men i det sammanhang som vi hade att hantera hade
            folkpartiet inga fler platser än de 4 000 som vi diskuterade från
            början och som sedan blev 5 000, så att säga till följd av inhoppet
            från regeringens sida.
          </note>
          <note>
            Vi skall komma ihåg att det var nivån 4 000 som först diskuterades.
            Sedan höjdes den till 5 000 när det fanns gehör för det. Folkpartiets
            nya ståndpunkt när det gäller att öka antalet platser får väl
            ta sig uttryck vid senare tillfälle. Nu var det faktiskt så att
            folkpartiet inte hade fler platser än utskottet i övrigt.
          </note>
          <note>
            Centern hade lagt på 1 000 platser utöver utskottets förslag,
            vänstern 2 340 och moderaterna -- som låg högst -- 9 815.
          </note>
          <note>
            Man skulle kunna karakterisera dessa påslag på följande sätt.
            Jag hoppas att jag i och med detta inte förnärmar någon. Man måste
            vara noga med nyanserna, inte minst med hänsyn till Karl
          </note>
          <note>
            Vennberg. Folkpartiets och miljöpartiets påslag kan väl i detta
            sammanhang anses vara någorlunda försumbara. Centerns har en viss
            substans, men det rubbar enligt min mening inte huvuddragen i
            utskottets förslag. Moderaterna och vänsterpartiet kan däremot
            sägas ha påslag av avsevärd storlek.
          </note>
          <note>
            Man kan då fråga sig varifrån moderaterna och vänsterpartiet
            får pengar till sina påslag.
          </note>
          <note>
            Vänsterpartiet säger, såvitt jag kan förstå, inte särskilt mycket
            om finansieringen. Men moderaterna tar 300 milj.kr. från anslaget
            B 18, dvs. stimulansbidrag till kommunerna som skall gå till förbättringar
            av skollokalerna. Detta var vad socialdemokraterna och vänsterpartiet
            blev överens om hösten 1989 i samband med den s.k.
          </note>
          <note>
            kommunaliseringen och som alla partier utom moderaterna ställde
            sig bakom. Moderaterna tar också 90 milj.kr. från anslaget B 6,
            fortbildning.
          </note>
          <note>
            En sak torde väl vara klar efter att man har tittat på dessa
            siffror, nämligen att någon samsyn när det gäller finansieringen
            av påslagen knappast kan finnas mellan moderaterna och vänsterpartiet.
          </note>
          <note>
            Moderaterna kan således inte såvitt jag förstår påräkna stöd
            från vänsterpartiet för en enda krona utöver vad utskottet gemensamt
            har föreslagit.
          </note>
          <note>
            Man kan så jämföra moderaternas förslag med centerns, vilket
            innebär det näst största påslaget.
          </note>
          <note>
            Centern motiverar sina ytterligare 970 platser på fristående
            kurser med att det skall ge ''möjligheter till likvärdig regional
            utveckling i hela landet''.
          </note>
          <note>
            Moderaterna motiverar sina ytterligare 9 815
          </note>
          <note>
            platser på fristående kurser med dels 40 milj.kr. till ny lärarutbildning
            för lärare i årskurs 4--9, dels fortbildning för alla lärare,
            dels en kvalitativ förstärkning av fristående kurser i största
            allmänhet.
          </note>
          <note>
            Dessa motiveringar från moderaterna resp. centern verkar inte
            sammanfalla särskilt exakt. Det tycks mig som om moderaterna inte
            heller från centern har något stöd att hämta. Under alla omständigheter
            kan moderaterna inte ha något stöd för de i förhållande till centern
            ca 9 000 fler platser som de föreslår.
          </note>
          <note>
            Jag var noga med att göra dessa markeringar först, eftersom jag
            nu tänkte gå över till att förhållandevis utförligt ta upp de
            sammanhang i vilka utskottets satsning har kommit till eller snarare
            vuxit fram.
          </note>
          <note>
            Flera av talarna har beskrivit detta, men jag har behov av att
            göra en samlad framställning av hur den miljön såg ut.
          </note>
          <note>
            Jag börjar då med UHÄs fördjupade anslagsframställning, som lämnades
            i oktober 1989.
          </note>
          <note>
            Den innehöll, som har sagts tidigare, förslag om
          </note>
          <note>
            8 000 nybörjarplatser på linjer och 10 000 på fristående kurser
            för 90-talet, alltså för tio år. Detta går utöver den redan beslutade
            ökningen på ingenjörsutbildningen. Den räknade man inte in, så
            den skall alltså komma till. Jag kan lämna den därhän, eftersom
            den redan hade beslutats. UHÄ
          </note>
          <note>
            hade alltså ingen anledning att ta upp den.
          </note>
          <note>
            Detta skulle innebära en ökning på linjer från ca
          </note>
          <note>
            39 000 platser till ca 47 000 och en ökning på fristående kurser
            från ca 40 000 platser till ca 50 000
          </note>
          <note>
            platser.
          </note>
          <note>
            I budgetpropositionen för 1990/91 hade regeringen ingen invändning
            gentemot beräkningarna och bedömningarna, men man ansåg sig inte
            kunna rymma dessa ökningar inom budgetramen. Vi menar i vår utskottsgrupp
            att detta var mycket olyckligt.
          </note>
          <note>
            Utbildningsutskottet uttalade att det befintliga materialet om
            dimensioneringen fram till år 2000
          </note>
          <note>
            skulle analyseras och beaktas ''så att nödvändiga förändringar
            i grundutbildningens dimensionering kan göras i så god tid som
            möjligt''. Detta var det uttalande utskottet gjorde den våren.
          </note>
          <note>
            I sin förenklade anslagsframställning för 1991/92 tar
          </note>
          <note>
            UHÄ som alla vet åter upp frågan om en utbyggnad av den grundläggande
            högskoleutbildningen. UHÄ
          </note>
          <note>
            föreslår då att denna utbyggnad skall påbörjas ''så fort som
            möjligt''. Jag är noga med att hålla mig till samma uttryckssätt
            som dessa olika intressenter i fortsättningen använder själva.
          </note>
          <note>
            När universitetskanslern besökte utskottet den 5
          </note>
          <note>
            februari 1991 för den årliga kommentaren till budgetpropositionen
            framförde han att UHÄ då ansåg att 2 000 platser på linjer och
            2 000 platser på fristående kurser borde komma till för 1991/92.
          </note>
          <note>
            Den 13 februari fick vi till utskottet en skrivelse från UHÄs
            styrelse, undertecknad av dess vice ordförande Sven Nilsson, som
            stödde kanslerns förslag. Sedan fick vi den 11 februari ytterligare
            en skrivelse från SFS, SAF, SACO, SULF och TCO, som krävde att
            dimensioneringen skulle öka och att regeringen omedelbart skulle
            lägga fram en plan.
          </note>
          <note>
            Den första ökningen borde enligt skrivelsen ske redan hösten
            1991.
          </note>
          <note>
            Den 28 februari fick vi återigen en skrivelse i dimensioneringsfrågan,
            nu från ett antal studerandeorganisationer: Centerns högskoleförbund,
            Högskolevänstern, Liberala studentförbundet, Socialdemokratiska
            studentförbundet, SACOs studentråd, TCOs studentråd och SFS. Jag
            noterade att moderaternas studentförbund -- eller vad det nu kallas
            -- saknas bland underskrifterna, av vilket skäl vet jag inte.
          </note>
          <note>
            Kravet i skrivelsen var att riksdagen borde göra omedelbara insatser
            för att öka högskolans dimensionering.
          </note>
          <note>
            Jag har också noterat att det socialdemokratiska studentförbundet,
            som står mig nära, i en tidningsartikel krävde att riksdagen som
            ett minimum skulle följa UHÄs förslag. Underligt nog fick förbundet
            inte in artikeln i Svenska Dagbladet.
          </note>
          <note>
            Jag vet inte heller vilket skälet var till detta.
          </note>
          <note>
            I en PM från SACO, daterad den 25 februari och bakom vilken också
            stod SULF, Sveriges universitetslärarförbund, förordades att 3
            000 à
          </note>
          <note>
            4 000 platser skulle inrättas för 1991/92 till en uppskattad
            kostnad av ca 105 milj.kr. Det förordades vidare att riksdagen
            under våren 1991
          </note>
          <note>
            skulle besluta om en ram för 1992/93 fram till
          </note>
          <note>
            1994/95, alltså ramar för tre år på mellan 8 000 och
          </note>
          <note>
            9 000 platser. Den samlade innebörden i SACOs förslag var att
            man förordade 12 000 nya platser för fyraårsperioden 1991/92 fram
            till 1994/95. SACO
          </note>
          <note>
            hade den uppfattningen att linjer skulle ha tre fjärdedelar och
            fristående kurser en fjärdedel av platserna.
          </note>
          <note>
            Av SACOs förslag om 12 000 platser under fyra år har nu genom
            utskottets beslut 5 000 för 1991/92
          </note>
          <note>
            platser redan realiserats. Genom utskottets beställning för 1992/93
            på ytterligare 5 000 platser är det egentligen av det som SACO
            krävde 2 000
          </note>
          <note>
            platser kvar att inrätta för åren 1993/94 och 1994/95.
          </note>
          <note>
            För att uttrycka sig modest tycker jag att man kan säga att utskottet
            har lyckats ganska hyggligt, sett ur SACOs och SULFs perspektiv.
          </note>
          <note>
            När det gäller åren 1993/94 och fram till 1995/96
          </note>
          <note>
            anser utskottet att nästa forsknings- och högskoleproposition
            bör innehålla förslag om den grundläggande högskoleutbildningens
            dimensionering. Detta ger utskottet till känna.
          </note>
          <note>
            I fråga om fördelningen mellan linjer och fristående kurser avviker
            utskottets förslag för 1991/92
          </note>
          <note>
            kraftigt från SACOs förslag för hela perioden.
          </note>
          <note>
            Detta är inte särskilt konstigt, eftersom våra perspektiv har
            varit litet olika.
          </note>
          <note>
            Skälet till att vi nu satsar relativt mycket på fristående kurser
            -- vår fördelning innebär bara
          </note>
          <note>
            45 % till linjer och ungefär 55 % till fristående kurser -- är
            den tidsnöd vi har jobbat under, dvs. att det med kort varsel
            är lättare att planera för fristående kurser än för linjer. Ett
            annat skäl är att vi ville ge en möjlighet till sammanhängande
            utbildning till examen via fristående kurser. Det är alltså den
            summa jag talade om förut som skulle vara inom LIF-anslaget med
            flerårskonsekvenser.
          </note>
          <note>
            För kommande år är det fullt rimligt att göra den här fördelningen
            litet annorlunda.
          </note>
          <note>
            Jag har gjort en ganska utförlig redovisning av den miljö inom
            vilken utskottet hade att agera när vi mötte dessa problem i våras.
            Det kan vara bra att erinra om den samlade bilden. Sedan finns
            naturligtvis ytterligare bakgrunder till detta förutom de aktuella
            propåerna från olika aktörer och intressenter. Vi har naturligtvis,
            exempelvis inom läraryrkena och vårdyrkena, akuta bristområden,
            vilket är ett skäl till att öka dimensioneringen. Vi har de närmaste
            åren stora avgångar från gymnasieskolans tre- och fyraåriga linjer.
            Arbetslösheten hotar att stiga de närmaste åren -- den kanske
            inte bara hotar att stiga, utan gör det. Efterfrågan på fort-
            och vidareutbildning väntas öka. Vi har vidare runt sekelskiftet
            att vänta stora pensionsavgångar för personer med universitets-
            och högskoleutbildning. Allt detta är självfallet tillkommande
            och viktiga faktorer, som har gjort att det i sak finns goda motiv
            för att öka dimensioneringen.
          </note>
          <note>
            Man kan säga att kontentan av den genomgång jag har gjort är
            den att utbildningsutskottets dimensioneringsförslag ligger väl
            i linje med UHÄs och de andra aktörernas önskemål, de ligger --
            som någon sade -- t.o.m. en bit över. Utskottets förslag kan således
            anses vara väl förankrat och avvägt.
          </note>
          <note>
            Något gehör för de väldigt stora påslag som framför allt moderaterna
            har, med 9 800 platser på fristående kurser för 1991/92, finns
            alltså inte bland dem som är mest initierade och mest intresserade.
          </note>
          <note>
            Inte ens fristående kurser kan anordnas i hur stor utsträckning
            som helst och hur fort som helst. Litet långsiktighet fordras
            också när man skall inrätta sådana.
          </note>
          <note>
            Jag har mot min vana inte gått igenom och kommenterat reservationerna
            var för sig i detalj.
          </note>
          <note>
            De föregående talarna har mer eller mindre utförligt kommenterat
            sina reservationer. Den genomgång jag gjorde när jag kommenterade
            de olika frågorna i klump, volymerna, dvs. antalet platser och
            summorna, får räcka som kommentarer till de reservationer som
            i de avseendena är viktigast.
          </note>
          <note>
            Efter att ha gjort denna genomgång tycker jag att det har framgått
            att utskottets förslag väl är i linje med vad högskolevärldens
            företrädare önskar till sina framställningar. Därmed finns det
            ingen resonans för de våldsamma påslag som framför allt moderaterna
            har yxat till i sin reservation.
          </note>
          <note>
            Med detta, herr talman, vill jag yrka bifall till utskottets
            hemställan på samtliga punkter i utbildningsutskottets betänkanden
            12 och 5.
          </note>
          <note>
            Allra sist vill jag framföra tack för de erkännande orden från
            Marianne Andersson i Vårgårda som hon riktade personligen till
            mig. Jag tackar också för Birger Hagårds och Margitta Edgrens
            ord till mig. Det är ovanligt att man blir hyllad på detta sätt,
            men jag ber att få tacka och ta emot.
          </note>
          <note type="speaker">
            Anf. 22 CLAES ROXBERGH (mp):
          </note>
          <note>
            Herr talman! Eftersom jag missade utskottets uppenbarligen eminenta
            fest och därmed inte fick tillfälle att avtacka ordföranden, så
            skall ja ta tillfället i akt att nu tacka honom för skickligt
            arbete i utskottet. Han har på ett konstruktivt sätt och med stor
            integritet samt skickligt och kunnigt lett arbetet. Det uppskattar
            jag. Lycka till i framtiden!
          </note>
          <note type="speaker">
            Anf. 23 BIRGER HAGÅRD (m):
          </note>
          <note>
            Herr talman! Innan den här debatten startade förvissade jag mig
            genom ett samtal med Lars
          </note>
          <note>
            Gustafsson om att detta icke var sista gången som vi två skulle
            debattera. Det blir nämligen en debatt också om kompletteringspropositionen.
            Då kommer jag att ta tillfället i akt att harangera Lars
          </note>
          <note>
            Gustafsson för hans arbete. Vad jag uttryckte i mitt inledningsanförande
            var en uppskattning av det förtjänstfulla arbete som ordföranden
            har lagt ned på detta betänkande och för att försöka ''sy ihop''
          </note>
          <note>
            den arbetsgrupp som har arbetat med de olika frågorna.
          </note>
          <note>
            Låt mig så framföra några konkreta anmärkningar.
          </note>
          <note>
            Det är riktigt, Lars Gustafsson, att vi vill lägga på relativt
            sett ganska mycket pengar. Vi anser nämligen att högskoleutbildningen
            är av avgörande betydelse. Nu är det kanske inte fullt så mycket
            pengar som det kan synas vara. Det rör sig i sammanhanget om 390
            milj.kr. Översatt till fristående kurser rakt över blir antalet
            platser det som har nämnts här, dvs. något mindre än 10 000
          </note>
          <note>
            nya platser utöver det antal man har kommit fram till.
          </note>
          <note>
            Att vi lägger pengarna på fristående kurser är uppenbart. Skälet
            är likartat det som har väglett utskottet, nämligen svårigheterna
            att utan kansliresurser och annat portionera ut pengarna där de
            mest behövs. Det är uppenbart att pengarna många gånger skulle
            behövas till en kvalitativ förstärkning av utbildningen. Jag tänker
            exempelvis på ekonomiutbildningen som vi har tagit fasta på.
          </note>
          <note>
            Till detta kommer -- och det ligger väl också bakom utskottets
            agerande -- att det aviseras att linjesystemet i dess nuvarande
            form skall upphöra.
          </note>
          <note>
            Om man ser framåt kan det därför finnas anledning att inte binda
            upp pengar på dessa linjer.
          </note>
          <note>
            Det är alldeles riktigt, som ordföranden nämnde, att socialdemokraterna
            reagerade mot departementets förslag att ta bort pengar från bl.a.
          </note>
          <note>
            forskning. På ett mycket tidigt stadium riktade utskottets socialdemokrater
            stark kritik mot detta.
          </note>
          <note>
            Jag vill gärna verifiera detta med anledning av vad
          </note>
          <note>
            Marianne Andersson i Vårgårda har uttalat i sammanhanget.
          </note>
          <note>
            Jag konstaterar till sist att regeringen egentligen får utstå
            en förödande kritik från Lars Gustafsson.
          </note>
          <note>
            Den är visserligen väl inlindad, men det kan konstateras -- han
            har helt korrekt redogjort för förloppet -- att regeringen sannerligen
            inte har levt upp till några högre ambitioner i sammanhanget.
          </note>
          <note>
            Det är i stället utskottet som har fått arbeta ihop detta mycket
            svåra material för att åstadkomma något konstruktivt. Jag vill
            gärna säga att resultatet är ett bevis på ett gott politiskt handlag
            mellan de olika partierna.
          </note>
          <note>
            Anf. 24 MARIANNE ANDERSSON i
          </note>
          <note>
            Vårgårda (c):
          </note>
          <note>
            Herr talman! Jag är naturligtvis i högsta grad medveten om, Lars
            Gustafsson, att den socialdemokratiska gruppen i utskottet ofta
            har en annan uppfattning än regeringen, särskilt vad gäller resursfrågor
            på utbildningsområdet. Tyvärr är det regeringen som lägger fram
            förslagen. Jag uttryckte mig kanske litet klumpigt om de 18,8
            miljonerna, men i många andra fall har vi märkt att det har varit
            som jag sade. Det är förstås ett stöd för den socialdemokratiska
            gruppen när den samlade oppositionen har samma uppfattning och
            det alltså går att komma överens.
          </note>
          <note>
            Låt mig också påminna om den fråga som jag ställde i mitt anförande
            till Lars Gustafsson. När vi nu inleder utökningen av dimensioneringen
            inom grundutbildningen, tror då Lars Gustafsson och socialdemokraterna
            att det skall kunna vara möjligt att under 90-talet utveckla några
            av de fyra högskolor som vi föreslår skall bli universitet? Går
            det att inleda den utvecklingen under 90-talet?
          </note>
          <note type="speaker">
            Anf. 25 MARGITTA EDGREN (fp):
          </note>
          <note>
            Herr talman! Även jag vill instämma i ordförandens beskrivning
            av hur det gick till när besparingarna återfördes.
          </note>
          <note>
            Låt mig också göra ett tillrättaläggande med anledning av vad
            Lars Gustafsson har sagt om hur folkpartiet reagerade beträffande
            dimensioneringen. I mitt anförande sade jag att vi med råge var
            tillgodosedda beträffande den ökning av dimensioneringen som vi
            hade fört fram i våra motioner. Det uttalandet står jag fast vid.
            Men jag sade också så här: När vi nu i enighet hade gjort en beställning
            för nästa budgetår om en lika stor dimensioneringsökning, ansåg
            jag inte att denna beställning var tillräcklig stor för framtiden.
            Skälen för detta ställningstagande vill jag debattera med
          </note>
          <note>
            Lars Gustafsson i nästa veckas högskoledebatt.
          </note>
          <note type="speaker">
            Anf. 26 LARS GUSTAFSSON (s) replik:
          </note>
          <note>
            Herr talman! Marianne Andersson, det var synd att jag glömde
            det här i mitt anförande, och nu har jag så kort tid på mig. Jag
            får hänvisa till ett tal som jag höll i Johan Gottlieb Gahn-akademien
            för några månader sedan och till en artikel som kommer i SULF-tidningen,
            där jag tar upp frågan om forskningen vid små och medelstora högskolor,
            som jag också utredde tidigare. Som svar direkt på frågan ser
            jag inget omedelbart samband mellan dimensioneringsökningarna
            och möjligheten eller önskvärdheten att få fasta forskningsresurser
            på andra högskolor. Jag tror att dessa två saker kan hanteras
            oberoende av varandra. Den ökade dimensioneringen av grundutbildningen
            är bra ur många synpunkter, och den kan även vara bra ur den här
            synpunkten. Det kan naturligtvis öka möjligheten, men det finns
            inget omedelbart samband såvitt jag förstår.
          </note>
          <note>
            Det ligger litet utanför dagens debatt. Det har ofta sagts att
            man har pekat ut vissa högskolor för att
          </note>
          <note>
            ''ligga i första varvet'' för att få fasta forskningsresurser.
            Jag kan tänka mig många olika modeller den dagen det skulle finnas
            resurser för att öka antalet högskolor med fasta forskningsresurser.
          </note>
          <note>
            En modell är att man kompletterar de högskolor som redan har
            fasta forskningsresurser, fast inte på hela fältet. Luleå är ett
            exempel, där man har en teknisk fakultet. En annan modell är att
            ha en enstaka fakultet på ett helt nytt område. Man kan naturligtvis
            också sprida ut det på flera. Vilken modell man väljer får man
            väl se när den dagen kommer.
          </note>
          <note>
            Det blir naturligtvis ett svårt val att välja var man skall lägga
            dessa satsningar. Det här är dock bara antydningar, som ni kan
            läsa om i den här artikeln senare.
          </note>
          <note>
            Efter beställningen för 1992/93 som vi kommer att göra, Margitta
            Edgren, följer normalt en treårsperiod i enlighet med forsknings-
            och högskolepropositionen. Då får man se hur mycket och vad man
            skall lägga ut. I motsats till SACO ville vi i utskottet inte
            gå på året efter 1992/93. Vi tycker att man skall hålla sig till
            dessa treåriga perioder så mycket som möjligt. Vi gav därför bara
            till känna att vi tycker att dimensioneringen av den grundläggande
            högskoleutbildningen skall vara med som ett element i den proposition
            som kommer.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Företogs till avgörande bostadsutskottets betänkande 1990/91:BoU19
            samt utbildningsutskottets betänkanden 1990/91:UbU12
          </note>
          <note>
            och UbU5.
          </note>
          <note>
            Bostadsutskottets betänkande BoU19
          </note>
          <note>
            Mom. 1 (införandet av en byggnadsgaranti)
          </note>
          <note>
            Utskottets hemställan bifölls med 243 röster mot 53
          </note>
          <note>
            för reservation 1 av Bertil Danielsson m.fl. i motsvarande del.
            1 ledamot avstod från att rösta.
          </note>
          <note>
            Mom. 10 (införande av ventilationskontroll m.m.)
          </note>
          <note>
            Utskottets hemställan bifölls med 259 röster mot
          </note>
          <note>
            39 för reservation 7 av Erling Bager och Siw
          </note>
          <note>
            Persson. 1 ledamot avstod från att rösta.
          </note>
          <note>
            Mom. 11 (krav på luftflöden och användningen av återluft m.m.)
          </note>
          <note>
            Först biträddes reservation 9 av Erling Bager och
          </note>
          <note>
            Siw Persson med 45 röster mot 32 för reservation
          </note>
          <note>
            10 av Jan Strömdahl. 224 ledamöter avstod från att rösta.
          </note>
          <note>
            Härefter bifölls utskottets hemställan med 245
          </note>
          <note>
            röster mot 56 för reservation 9 av Erling Bager och
          </note>
          <note>
            Siw Persson.
          </note>
          <note>
            Mom. 15 (produktsinformation om byggvaror)
          </note>
          <note>
            Utskottets hemställan bifölls med 270 röster mot
          </note>
          <note>
            32 för reservation 11 av Jan Strömdahl och Kjell
          </note>
          <note>
            Dahlström.
          </note>
          <note>
            Mom. 17 (åtgärder för att motverka problemen med s.k. sjuka hus)
          </note>
          <note>
            Utskottets hemställan bifölls med 208 röster mot
          </note>
          <note>
            49 för reservation 13 av Agne Hansson och Birger
          </note>
          <note>
            Andersson. 45 ledamöter avstod från att rösta.
          </note>
          <note>
            Mom. 18 (''Svensk Husprovning AB'')
          </note>
          <note>
            Utskottets hemställan bifölls med 283 röster mot
          </note>
          <note>
            17 för reservation 15 av Kjell Dahlström.
          </note>
          <note>
            Mom. 22 (en bomiljölag)
          </note>
          <note>
            Utskottets hemställan -- som ställdes mot reservation 19 av Agne
            Hansson m.fl. -- bifölls med acklamation.
          </note>
          <note>
            Mom. 26 (en byggfuskavgift)
          </note>
          <note>
            Utskottets hemställan -- som ställdes mot reservation 22 av Jan
            Strömdahl och Kjell
          </note>
          <note>
            Dahlström -- bifölls med acklamation.
          </note>
          <note>
            Mom. 29 (byggnaders placering i terrängen)
          </note>
          <note>
            Utskottets hemställan bifölls med 248 röster mot
          </note>
          <note>
            54 för reservation 25 av Erling Bager m.fl. 1
          </note>
          <note>
            ledamot avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Utbildningsutskottets betänkande UbU12
          </note>
          <note>
            Mom. 7 (planeringsram för miljö- och hälsoskyddslinjen)
          </note>
          <note>
            Utskottets hemställan bifölls med 267 röster mot
          </note>
          <note>
            35 för reservation 1 av Larz Johansson och
          </note>
          <note>
            Marianne Andersson i Vårgårda.
          </note>
          <note>
            Mom. 50 (medel för samarbetsprojekt mellan statlig och kommunal
            högskola)
          </note>
          <note>
            Utskottets hemställan bifölls med 288 röster mot
          </note>
          <note>
            15 för reservation 12 av Björn Samuelson.
          </note>
          <note>
            Mom. 54 (bemyndigande att inrätta en ny, på ämnesstudier grundad
            utbildning av lärare för årskurserna 4--9)
          </note>
          <note>
            Utskottets hemställan bifölls med 211 röster mot
          </note>
          <note>
            93 för reservation 15 av Lars Leijonborg m.fl.
          </note>
          <note>
            Mom. 74 (lärares tjänstebenämningar)
          </note>
          <note>
            Utskottets hemställan bifölls med 245 röster mot
          </note>
          <note>
            55 för reservation 22 av Birgitta Rydle m.fl. 1
          </note>
          <note>
            ledamot avstod från att rösta.
          </note>
          <note>
            Mom. 76 (anslagsbeloppet under Utbildning för undervisningsyrken)
          </note>
          <note>
            Utskottets hemställan bifölls med 262 röster mot
          </note>
          <note>
            40 för reservation 23 av Lars Leijonborg och Carl-
          </note>
          <note>
            Johan Wilson.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Utbildningsutskottets betänkande UbU5
          </note>
          <note>
            Utskottets hemställan bifölls.
          </note>
          <note type="speaker">
            Anf. 27 ANDRE VICE TALMANNEN:
          </note>
          <note>
            Jag får meddela att anslag nu har satts upp om att detta sammanträde
            skall fortsätta efter kl. 19.00.
          </note>
          <note>
            Anf. 28 ANN-CATHRINE HAGLUND
          </note>
          <note>
            (m):
          </note>
          <note>
            Herr talman! När vi i dag skall fatta beslut om skolministerns
            förslag till ny gymnasieskola, treårig för alla, kan det vara
            på sin plats att inleda med några slutsatser ur en rapport från
            en utvärdering av försöksverksamheten med treåriga yrkeslinjer.
          </note>
          <note>
            En knapp majoritet av de tillfrågade eleverna ser tämligen positivt
            på tillkomsten av ett utbildningsår. Entusiasmen är emellertid
            minst sagt måttfull. De flesta eleverna anser att det extra året
            bidragit endast ''något'' till deras yrkeskompetens.
          </note>
          <note>
            Vad gäller inställningen till allmänna ämnen är bilden starkt
            polariserad. En tredjedel av de positivt inställda eleverna tyckte
            att kraven varit för lågt ställda, att skolan varit slapp och
            att den mjukstart som man började med i årskurs 1 på grund av
            elevernas förväntade skoltrötthet aldrig kom förbi mjukstartstadiet.
          </note>
          <note>
            Några citat: ''Visserligen är det skönt att skolan är slapp,
            men . . .'', ''Man slutar ju så djävla tidigt ibland . . .''.
            Jag ber, herr talman, om ursäkt för kraftuttrycket, men det var
            ett direkt citat.
          </note>
          <note>
            Ca 40 % av hela elevgruppen har sett de allmänna ämnena betydligt
            mer negativt; de har varit en pina.
          </note>
          <note>
            En ''aldrig-mer-attityd'' kommer mycket tydligt till uttryck
            inom denna elevgrupp.
          </note>
          <note>
            Allmänlärarnas uppfattning är pessimistisk. Stora brister i fråga
            om arbetsdisciplin, kunskapsstandard och allmänna färdigheter
            redovisas. Inte heller anses den förlängda utbildningen ge tillräckliga
            grundkunskaper för vidare studier på högskola.
          </note>
          <note>
            Citat: ''Läxor är knappt att tänka på, att ta med böcker hem
            är uteslutet.''
          </note>
          <note>
            Utvärderaren säger bl.a. att en övervägande del av eleverna enligt
            erfarna lärare har en kunskapsbas som inte kan anses tillräcklig
            för högskolestudier.
          </note>
          <note>
            Alltför många elever ser dessutom på postgymnasial utbildning
            över huvud taget med djupaste olust.
          </note>
          <note>
            Det här var ur en utvärderingsrapport från verkligheten. Jag
            kan citera ur många fler rapporter med snarlikt resultat. Jag
            tycker att vi skall ha detta som bakgrund i dag när vi diskuterar
            en kommande gynmnasiereform.
          </note>
          <note>
            Särskilt viktigt är detta med tanke på att inga erfarenheter
            av årskurs 3 i försöksverksamheten fanns när propositionen skrevs.
            Utvärderingen är naturligtvis ännu inte klar, men att döma av
            vad som hittills kommit fram finns stora problem.
          </note>
          <note>
            Variationerna är stora. Rekryteringsproblemen, bl.a. vid IN-linjen,
            är stora. Många elever är missnöjda med sin elevstatus, särskilt
            tredje året.
          </note>
          <note>
            Betygsättningen är oklar. Kostnaderna är minst sagt osäkra.
          </note>
          <note>
            Herr talman! När propositionen om ny gymnasieskola kom var det
            med bestörtning som man kunde konstatera att den innebar en makalös
            nedrustning av de teoretiska studieförberedande linjerna, eller
            programmen som de kallas i förslaget. Det är ett dråpslag mot
            svensk utbildningskvalitet i en tid när Sverige måste stärka sina
            möjligheter att konkurrera med kvalitet och kompetens. Jag tror
            inte någon hade väntat sig ett sådant attentat mot gymnasieskolan
            som det i propositionen.
          </note>
          <note>
            En förlängning av de yrkesinriktade studievägarna till tre år
            skulle betalas med en nedskärning av de teoretiska. Vissa ämnens
            undervisningstid minskade med så mycket som 60 till 70 %.
          </note>
          <note>
            Skolministerns förslag byggde på antagandet att det i själva
            verket endast är 30 veckor som verkligen går till undervisning,
            eftersom så mycket går bort.
          </note>
          <note>
            Skolministern hade anpassat sig till den låga nivå det blir om
            man godtar allt bortfall.
          </note>
          <note>
            På de flesta gymnasieskolor som jag har besökt det senaste året
            -- det har även de flesta företrädare från gymnasieskolorna också
            sagt -- har man gjort det enda rimliga, nämligen tvärtom. Man
            har försökt eliminera bortfallet. De flesta har klarat det bra
            och räknar med 34 till 35 veckors effektiv undervisningstid. Det
            är sannerligen tur för svensk ungdom att det svenska skolväsendet
            har en högre ambitionsnivå än skolministern.
          </note>
          <note>
            Vi behöver en ny start för Sverige. Vi måste höja ribban i utbildningssystemet
            -- inte sänka den. Vi skall stärka undervisningen -- inte minska
            den.
          </note>
          <note>
            Kritiken mot skolministerns förslag har varit, minst sagt, massiv.
            Jag tror inte jag någon gång fått så många brev och samtal som
            jag har fått om dels skolministerns förslag om nedläggning av
            statens skolor för vuxna, dels om neddragningen av undervisningstiden
            på gymnasiets studieförberedande linjer.
          </note>
          <note>
            Är det då inte riktigt att förlänga de yrkesinriktade linjerna?
            Ja, yrkesutbildningar som behöver tre år skall naturligtivis ha
            det. Men vissa yrkesutbildningar kan kräva längre utbildningstid
            --
          </note>
          <note>
            andra kortare.
          </note>
          <note>
            Ett exempel på att tre år generellt inte är ändamålsenligt är
            förslaget om flygteknisk utbildning. Skolministerns förslag om
            tre år är inte tillräckligt för att utbildningen skall följa de
            krav som Sverige ställt sig bakom enligt internationella överenskommelser.
            Tydligare kan det knappast påvisas att propositionen är dåligt
            genomtänkt.
          </note>
          <note>
            Att förlänga gymnasieutbildningarna till tre år för alla, utan
            hänsyn till kraven för kommande studier eller yrkesverksamhet,
            är varken rimligt eller ändamålsenligt. Längd och innehåll skall
            anpassas efter de krav på förkunskaper som måste ställas på gymnasieskolan.
            Det skall självfallet finnas rikliga tillfällen att komplettera
            för att nå behörighet för högskolestudier.
          </note>
          <note>
            Det största problemet med skolministerns proposition är att den
            saknar analys av de krav som måste ställas på gymnasieskolan.
            Vad kan och skall gymnasieskolan ge? Vilka krav på förkunskaper
            skall ställas för högskolestudier och yrkesverksamhet inom olika
            områden?
          </note>
          <note>
            Propositionen kallas ute i landet för ''skogsrået'';
          </note>
          <note>
            den har en mycket vacker och förledande framsida.
          </note>
          <note>
            Innehållet där bakom saknas.
          </note>
          <note>
            Återigen har skolministern i sitt reformarbete börjat i fel ände.
            Återigen saknar vi det som borde varit förutsättning för reformen:
            Mål, innehåll och läroplan. Först skall målen och kraven på innehållet
            läggas fast, därefter bör organisation och timplaner formas.
          </note>
          <note>
            När jag är ute på gymnasieskolorna får jag ständigt samma frågor
            från lärarna: Vad skall ämnena innehålla? Vad skall mitt ämne
            innehålla? Skall det vara som nu? Skall det vara mer eller mindre?
            Är det antalet timmar som skall styra innehållet?
          </note>
          <note>
            Borde det inte vara innehållet som styr antalet timmar?
          </note>
          <note>
            Herr talman! Den moderata kritiken av propositionen kan sammanfattas
            sålunda:
          </note>
          <note>
            För det första saknar den analys av vilka kunskaper gymnasieskolan
            skall ge. Mål, innehåll och läroplaner finns ej. Vilka förkunskaper
            skall finnas för att få börja gymnasieskolans olika linjer?
          </note>
          <note>
            För det andra innebär den en nedrustning av de studieförberedande
            linjerna -- programmen.
          </note>
          <note>
            För det tredje innebär den en förlängd grundskola i och med att
            den är för sammanhållen. Varje del av gymnasieskolan skall i stället
            ha en klar profil, en tydlig inriktning mot kommande yrke eller
            studier.
          </note>
          <note>
            Vidare är en treårig gymnasieutbildning för alla inte realistisk.
            Utbildningens mål skall avgöra längd och innehåll. Varje linje
            skall till längd och innehåll anpassas efter kommande studier
            eller yrke. Alla ungdomar -- även de skoltrötta -- skall kunna
            välja ett bra alternativ i gymnasieskolan.
          </note>
          <note>
            Utvärderingen av det pågående försöket med treårig yrkesutbildning
            är ej klar. Det står dock klart att resultatet av försöksverksamheten
            inte är odelat positivt, vilket jag också inledningsvis anförde.
            Det enda rimliga är att utvärderingen görs innan beslut tas om
            en ny gymnasieskola.
          </note>
          <note>
            Vidare kommer kvaliteten på såväl studieförberedande som yrkesinriktade
            linjer att sänkas genom att reformen är underfinansierad.
          </note>
          <note>
            Vad de yrkesinriktade utbildningarna kommer att kosta i framtiden
            är mycket oklart. Inte heller har kostnaderna för försöksverksamheten
            kunnat klart redovisas.
          </note>
          <note>
            Reformen innebär dessutom en kostnadsövervältring på kommunerna.
          </note>
          <note>
            Herr talman! Nu har skolministern fått bakläxa också av utbildningsutskottet.
            Ett enigt utskott har sagt att Statens skolor för vuxna i Norrköping
            och
          </note>
          <note>
            Härnösand bör bibehållas. Det är mycket bra. De fyller en viktig
            funktion för människor som har speciella svårigheter att följa
            vanlig vuxenutbildning.
          </note>
          <note>
            I övrigt är de förändringar av skolministerns förslag, som en
            majoritet bestående av socialdemokraterna, centern och vänsterpartiet
            gjort, inte tillräckliga. Det är i och för sig bra att man lagt
            på timmar på de studieförberedande linjerna. Det är bra att geografi
            åter blir ett självständigt ämne och att religionskunskapen får
            en stark ställning. Men det är fortfarande en alldeles för låg
            ambitionsnivå för att forma Sveriges framtid. Man utgår från drygt
            32 veckors undervisningstid, och det är för litet. Fortfarande
            minskar timmarna i centrala ämnen, särskilt språk.
          </note>
          <note>
            Låt oss som exempel ta Samhällsvetenskapligt program -- Samhällsvetenskaplig
            gren: Språk minskar dramatiskt med nära 50 procent, förutsatt
            att eleverna i dagsläget valt språk före socialkunskap.
          </note>
          <note>
            Ett annat exempel, Naturvetenskapligt program --
          </note>
          <note>
            Teknisk gren: Matematik minskar med 17 procent, tekniska ämnen
            minskar med 46 procent.
          </note>
          <note>
            Framför allt uteblir den satsning på språken som i dag är så
            viktig för svensk ungdom och för hela
          </note>
          <note>
            Sverige. De ungdomar som skall gå i den nya gymnasieskolan är
            de människor som verkligen på allvar skall konkurrera ute i Europa
            om studieplatser, arbeten och framtidsmöjligheter. För
          </note>
          <note>
            Sverige i världen är språkutbildade människor ett absolut måste.
          </note>
          <note>
            Även i övrigt kvarstår vår kritik av förslaget.
          </note>
          <note>
            Reformen är fortfarande underfinansierad, vilket gör att risken
            för kvalitetsförsämringar vid genomförandet är påtaglig. Risken
            är stor att kommunerna t.ex. inte får anställa lektorer i önskad
            omfattning. Lektorerna är mycket viktiga för kvaliteten i gymnasieskolan.
          </note>
          <note>
            Valmöjligheterna för eleverna riskerar också att begränsas, eftersom
            de snäva ekonomiska ramarna kan begränsa möjligheterna att bilda
            tillvalsgrupper.
          </note>
          <note>
            Förslaget leder fortfarande till en ''förlängd grundskola'' genom
            sin stora gemensamma kärna.
          </note>
          <note>
            Det som borde varit underlag för reformen saknas fortfarande,
            nämligen målen för gymnasieskolan, innehållet i undervisningen
            och kraven på förkunskaper för högskolestudier eller yrkesverksamhet.
          </note>
          <note>
            Det är naturligtvis inte heller möjligt att på några veckor göra
            om ett förslag som har så stora brister.
          </note>
          <note>
            Det blir ett hafsverk. Gymnasieskolan är för viktig för detta.
            Det enda riktiga är att nu avslå propositionen och kräva ett nytt
            förslag.
          </note>
          <note>
            Utvärderingen av försöksverksamheten måste då finnas med i underlaget
            för ett nytt förslag.
          </note>
          <note>
            Ett nytt förslag skall innehålla:
          </note>
          <note>
            -- Tydliga utbildningsvägar där målet avgör längd och innehåll.
          </note>
          <note>
            -- Den studieförberedande utbildningen skall ha innehåll, kvalitet
            och omfattning som ger de nödvändiga förkunskaperna för fortsatt
            högre utbildning.
          </note>
          <note>
            -- Den yrkesinriktade utbildningen skall ha längd och innehåll
            som anpassas till och anknyts till yrkeskrav och arbetsliv.
          </note>
          <note>
            -- Största möjliga valfrihet för eleverna att välja såväl ämnen
            som skola. Eleverna skall själva kunna välja kurser utöver en
            liten kärna av obligatoriska ämnen. Vissa ämnen bör vara givna
            för en profilering av studierna.
          </note>
          <note>
            -- Språkens ställning skall stärkas.
          </note>
          <note>
            -- Specialgymnasier skall finnas såväl i teoretiska ämnen som
            i idrott.
          </note>
          <note>
            -- Den yrkesinriktade utbildningen skall ha en god anknytning
            till arbetslivet och så nära som möjligt anknyta till resp. yrkesområdes
            speciella karaktär.
          </note>
          <note>
            Ambitionen skall vara att så mycket som möjligt av den yrkesspecifika
            utbildningen skall ske på arbetsplatser. En modern lärlingsutbildning
            skall kunna inordnas i gymnasieskolan, men också den skolförlagda
            utbildningen skall ha god anknytning till yrkets praktiska verksamhet.
          </note>
          <note>
            En stor brist i det förslag som skolministern lade är att det
            första året är ogrenat och med stor sannolikhet kommer att domineras
            av allmänna ämnen. Den arbetsplatsförlagda utbildningen har också
            minskats i jämförelse med försöksverksamheten.
          </note>
          <note>
            För en skoltrött elev i åk 9 kan det kännas mycket tungt att
            söka in på en treårig utbildning. Om utbildningen är formad som
            en förlängd grundskola kan det kännas ännu tyngre. Risken är mycket
            stor att eleven helt avstår från att studera vidare.
          </note>
          <note>
            Eleverna både behöver och vill ha en yrkesspecifik inriktning
            redan från början.
          </note>
          <note>
            Herr talman! Jag har i mitt anförande i stort sett talat endast
            om gymnasieskolan. Ulf Melin kommer senare att tala om vuxenutbildningen.
          </note>
          <note>
            Jag vill till sist yrka bifall till reservation 1, som är gemensam
            för moderata samlingspartiet och folkpartiet liberalerna, och
            avslag på regeringens förslag om en förändrad gymnasieskola. I
          </note>
          <note>
            betänkande 16 finns ytterligare reservationer med moderata namn,
            reservationer som vi moderater självfallet står bakom men som
            jag med hänsyn till kammarens arbetsbelastning inte yrkar bifall
            till.
          </note>
          <note type="speaker">
            Anf. 29 CARL-JOHAN WILSON (fp):
          </note>
          <note>
            Värderade talman! Den allmänna debatten om regeringens förslag
            om en ny gymnasieskola har stundtals varit ganska hätsk. Somliga
            debattörer har uttryckt sig som om de trodde att regeringen --
          </note>
          <note>
            personifierad i skolminister Göran Persson -- vill försämra gymnasieskolan.
          </note>
          <note>
            Jag anser att den utgångspunkten är felaktig.
          </note>
          <note>
            Propositionen ''Växa med kunskaper'' har naturligtvis förelagts
            riksdagen därför att socialdemokraterna anser att Sverige skall
            ha en sådan gymnasieskola som propositionen föreslår.
          </note>
          <note>
            Det skulle bli en gymnasieskola att vara stolt över för varje
            utbildningsintresserad svensk socialdemokrat.
          </note>
          <note>
            Mottagandet av propositionen torde ha varit en chock för skolministern
            -- åtminstone om han bryr sig om vad människor utanför hans rådgivarkrets
            tycker. Dessa rådgivare hade säkert ingivit Göran
          </note>
          <note>
            Persson den förhoppningen att han skulle få beröm för gymnasieförslaget
            -- och så möts han av en oförstående, ja, närmast hotfull attityd
            från nästan alla, som arbetar med utbildning.
          </note>
          <note>
            De som skall arbeta med reformeringen av gymnasieskolan är oerhört
            kritiska. Ungdomar, som tagit del av förslaget, tycker inte att
            det innehåller sådana förbättringar som de längtar efter. Jag
            har rådfrågat en mängd gymnasister, högskolestuderande och värnpliktiga
            inför folkpartiet liberalernas agerande i ärendet, och jag har
            faktiskt inte mötts av någon entusiasm inför regeringens förslag.
          </note>
          <note>
            Utbildningsutskottet har tagit emot brev, upprop och uppvaktningar
            i mängd. Hela dagar har vi suttit och lyssnat till representanter
            för alla möjliga grupper, som alla har tyckt att propositionen
            inte tar hänsyn till deras önskemål. Knappast något av gymnasieskolans
            ämnen har saknats i den långa rad av uppvaktningar som t.ex. försvarat
            religionskunskapsämnets, språkens, musikens, geografins, filosofins,
            idrottsämnets, historieämnets och en mängd yrkesämnens plats på
            schemat.
          </note>
          <note>
            Det är klart att man inte kan tillgodose alla gruppers önskemål,
            men när kritiken är så oerhört kompakt, som den varit när det
            gäller regeringens förslag till ny gymansieskola, borde man dra
            den slutsatsen, att det krävs en mer omfattande revidering av
            förslaget än man hinner på några veckor i utskottet.
          </note>
          <note>
            Skolministern säger att man började utreda gymnasieskolan 1975.
            Det är förstås korrekt. 16 års arbete ligger bakom propositionen,
            säger han. Det märkliga är, att de som trott att de följt utredningsarbetet
            om gymnasieskolan inte känner igen sig. Utbildningsdepartementet
            har lyckats komma med ett förslag, som knappast alls är förankrat
            -- som man brukar säga -- hos dem som följt debatten och hos dem
            som skall genomföra reformen i verklighetens gymnasieskola.
          </note>
          <note>
            Faktum är att regeringens förslag har uppfattats som ett exempel
            på en ganska hänsynslös nonchalans mot alla dem som i våra gymnasieskolor
            skall se till att svensk utbildning har hög klass. Om skolan skall
            fungera måste den skötas så, att alla som arbetar där -- elever
            och all personal -- kan känna trivsel och arbetsro och möta respekt
            för sin insats. Tyvärr har skolministerns agerande i det här ärendet
            inte lyckats i det stycket.
          </note>
          <note>
            Jag tycker att det naturliga hade varit att skolministern efter
            ett sådant mottagande dragit tillbaka propositionen omedelbart.
            Det är en omöjlig uppgift att under några veckor i utbildningsutskottet
            göra sådana förändringar av regeringens gymnasieproposition om
            att sakkunniga synpunkter från olika håll hinner tillföras beslutsunderlaget.
            Folkpartiet liberalerna anser därför att propositionen bör avslås
            och att regeringen får i uppdrag att återkomma med ett förslag,
            som tar hänsyn till de sakkunniga reaktionerna på proposition
            1990/91:85.
          </note>
          <note>
            Kritiken mot regeringens förslag gäller t.ex.
          </note>
          <note>
            nedskärningen av antalet lektioner för de studieförberedande
            programmen. Det är inte lätt att finna en kvalitetsförbättring
            i förhållande till dagens gymnasieskola. Skolministern anser sig
            ha bevis för att så mycket tid går bort till annat än undervisning
            att det i realiteten inte blir mer än 30
          </note>
          <note>
            effektiva veckor per läsår. Sedan låter han det bli norm för
            den nya gymnasieskolans innehåll av lektioner. En sådan iakttagelse
            borde i stället resultera i att man försöker förstärka kvaliteten.
          </note>
          <note>
            Det är svårt att hitta den utlovade kvalitetsförbättringen i
            propositionens studieförberedande program.
          </note>
          <note>
            Värderande talman! En viktig del i gymnasiereformen är att de
            yrkesförberedande programmen blir 3-åriga. Egentligen är det en
            välkommen reform. Folkpartiet liberalerna liksom näringslivet
            har i många år efterlyst en förbättrad gymnasial yrkesutbildning.
            Ändå är vi oerhört kritiska över den här delen i propositionen.
          </note>
          <note>
            Varför måste man göra alla utbildningar just treåriga? Det här
            är ett exempel på en sorts tröghet, som jag vågar påstå är ganska
            typisk för socialdemokratisk politik. Flexibilitet och valfrihet
            för individen har för lite utrymme i ett samhälle som styrs av
            socialister. Regeringen hävdar att det är en viktig likvärdighetsfråga
            att alla ungdomar erbjuds en treårig gymnasieutbildning, oavsett
            vilken inriktning de väljer. Det är lika fel som att servera alla
            människor lika stora matportioner, oavsett hur stora deras kroppar
            är eller hur mycket energi de behöver för att orka med sitt arbete.
          </note>
          <note>
            Det är självklart för alla -- säkert också för statsrådet Göran
            Persson -- att olika yrken kräver olika lång utbildning. Det borde
            också vara självklart att en utbildning skall vara så lång som
            behövs -- varken mer eller mindre. Ändå genomdriver man en treårig
            studiegång helt utan flexibilitet.
          </note>
          <note>
            Fixeringen vid att alla skall gå just tre år i gymnasieskolan
            får en direkt komisk effekt t.ex.
          </note>
          <note>
            när det gäller utbildning till flygtekniker. För att bli internationellt
            accepterad flygtekniker måste man ha en yrkesutbildning som är
            3,5 år lång. En sådan utbildning finns i Västerås. Nog borde den
            i sin helhet kunna ingå i gymnasieskolan! Nej, säger socialdemokraterna.
            Behövs det mer än tre år, får vi hänvisa flygteknikerna till komvux
            det sista halvåret. Värderade talman! Man tror knappt det är sant.
          </note>
          <note>
            Folkpartiet liberalerna vill ha en gymnasieskola, som är uppbyggd
            så att man med hedern i behåll kan sluta efter kortare tid än
            sex terminer. Jag vet att skolministern anser att just detta är
            möjligt med hans gymansieskola, men såvitt jag har förstått skrivningarna
            i propositionen innebär varje avhopp före utgången av den treåriga
            studiegången att man bryter planen för programmet. Kommer en sådan
            elev tillbaka till gymansieskolan, gör han/hon det för att studierna
            inte kunde fullföljas förra gången.
          </note>
          <note>
            Folkpartiet liberalerna anser att gymnasieskolan bör organiseras
            med en sorts modulsystem, så att man kan studera den i etapper
            efter eget val. Den yrkesspecifika undervisningen bör vara så
            organiserad, att mer teoretiska och studieförberedande delar av
            undervisningen kan komplettera studierna -- antingen i en sammanhållen
            gymnasietid eller i senare fas av det livslånga lärandet. En ny
            gymnasiereform borde innehålla en sådan flexibilitet.
          </note>
          <note>
            Sverige blir mer och mer beroende av internationella kontakter.
            I en alltmer gränslös värld blir språkkunskaper oumbärliga. Vi
            saknar en internationell profil på regeringens gymnasieskola.
          </note>
          <note>
            Värderade talman! Regeringens proposition ställer stora krav
            på kommunernas möjlighet att tillskjuta egna medel till gymnasieskolan.
            Visserligen säger skolministern att han ser tillräckliga resurser
            för alla följder av hans förslag, men för kommunernas folk blir
            det säkert svårare att hitta tillräckligt mycket pengar. Visst
            går det att rationalisera i skolans värld. Regeringens krav på
            att kommunerna skall spara sammanlagt 600 milj.kr.
          </note>
          <note>
            är dock mycket hårt. Det är nästan 10 % av statsbidragsdelen
            för gymnasieskolan. När man vill genomföra en reform, som gör
            att antalet gymnasieelever kommer att öka med ca 40 000
          </note>
          <note>
            varje år, borde man tillföra pengar i stället för att kräva att
            kommunerna skall rationalisera fram resurser för reformen. Folkpartiet
            liberalerna anser att så stora besparingskrav ställs på kommunerna
            att det torde vara närmast omöjligt att behålla en önskad kvalitet
            på gymnasieskolan. Den valfrihet för eleverna, som propositionen
            vill nå kommer knappast att bli möjlig. Kommunerna får inte råd
            att erbjuda den variation som är önskvärd.
          </note>
          <note>
            Värderade talman! Regeringen har fått kritik från personer utanför
            riksdagen för att motionstiden för propositionen var för kort.
            Då har skolministern svarat att den här propositionen naturligtvis
            skall behandlas som alla andra propositioner. Jag delar den uppfattningen.
            Felet var att propositionen inte fanns i tillräcklig upplaga under
            motionstiden. Jag var på flera gymnasieskolor, där man påstod
            att man beställt propositionen men fått besked om att den var
            slut. De som fastställde upplagans storlek missbedömde intresset
            för publikationen.
          </note>
          <note>
            Jag anser fortfarande att regeringen borde ha dragit tillbaka
            propositionen, när man fick klart för sig att motståndet mot den
            var så stort. Trots den uppfattningen måste jag ge utbildningsutskottets
            socialdemokrater -- och främst vår ordförande Lars
          </note>
          <note>
            Gustafsson -- litet uppmuntran för att de lade ner stort arbete
            på att försöka rätta till det som deras kamrater i regeringen
            orsakat med propositionen.
          </note>
          <note>
            Utbildningsutskottets betänkande om gymnasieskolan är ett stort
            misslyckande för den socialdemokratiska regeringen, men det är
            en stor framgång för främst utbildningsutskottets ordförande,
            socialdemokraten Lars Gustafsson.
          </note>
          <note>
            Hans uthålliga förhandlingsförmåga och hans civilkurage gentemot
            sin egen regering har gjort det möjligt att nå fram till ett beslut.
          </note>
          <note>
            När jag nu har Lars Gustafssons namn aktuellt i mitt anförande,
            vill jag också passa på att tacka honom med anledning av att han
            lämnar riksdagen efter denna mandatperiod. Lars Gustafsson leder
            utbildningsutskottet med en blandning av butterhet och humoristisk
            generositet. Han visar stor respekt för varje ärende och han vågar
            säga sin mening, vem det än drabbar. Jag önskar Lars Gustafsson
            goda dagar även i fortsättningen med mer tid för alla kulturella,
            vetenskapliga och hembygdsvårdande intressen, som han nu säkert
            kommer att ägna sig åt.
          </note>
          <note>
            En oerhört viktig orsak till att det har varit möjigt att få
            det här ärendet klart är förstås också att vi har ett utmärkt
            fungerande kansli, som inte har sparat någon möda för att få alla
            skrivningar klara.
          </note>
          <note>
            Värderade talman! Centern och vänsterpartiet har fått igenom
            en del förslag, som finns med även i folkpartiet liberalernas
            önskemål, inför en ny gymnasieskola. För socialdemokraterna är
            alltså centern och vänsterpartiet räddningen, även om prestigeförlusten
            för regeringen måste vara stor, när så stora förändringar i förhållande
            till propositionens förslag har tvingats fram.
          </note>
          <note>
            Uppgörelsen garanterar inte att den nuvarande kvaliteten i gymnasiskolan
            bibehålls. När det t.ex.
          </note>
          <note>
            gäller ämnena engelska, matematik och samhällskunskap på de studieförberedande
            linjerna, tycks gymnasiekoalitionen innebära en neddragning jämfört
            med dagsläget.
          </note>
          <note>
            Folkpartiet liberalerna anser att det var en omöjligt uppgift
            att, på den korta tiden för riksdagsbehandlingen, väga alla argumenten
            för ändringar. Visst har gymnasiekoalitionen med socialdemokrater,
            centerpartister och vänsterpartister frått fram ett beslutsunderlag,
            men alltför mycket är oklart.
          </note>
          <note>
            Har majoriteten valt ut rätt argument från alla dem som försökt
            påverka behandlingen denna korta tid?
          </note>
          <note>
            Vilka effekter får ändringarna i förhållande till propositionen?
            Har man verkligen hunnit kontrollera det? Hur blir det med finansieringen?
          </note>
          <note>
            Är kommunerna beredda att ta det stora ansvar som riksdagen nu
            lägger på dem? Räddar koalitionsförslaget gymnasieskolans kvalitet,
            eller är det bara regeringen som räddas? Kvarstår universitetens
            enorma kritik även med det nya förslaget? Är de som skall genomföra
            förslaget i verkligheten med på noterna nu? Kommer Sveriges gymnasielärare
            nu att få den arbetsglädje som regeringens attityd till skolans
            verklighet nästan har spolierat helt? Just detta är en oerhört
            viktig del i skolans kvalitet. Regeringen får inte behandla dem
            som skall utföra jobbet som om regeringen inte alls bryr sig om
            vad de tycker.
          </note>
          <note>
            Trots centerns och vänsterpartiets inhopp i gymnasiekoalitionen
            anser jag att regeringen borde ha dragit tillbaka propositionen.
            Folkpartiet liberalerna anser också fortfarande att riksdagen
            bör avslå propositionen och ge utrymme för den mer noggranna översyn
            av förslaget som vi anser vara nödvändig. Jag yrkar, herr talman,
            bifall till reservation nr 1.
          </note>
          <note>
            Huvudintrycket när det gäller utbildningsutskottets betänkande
            blir att det är ett hastverk. Jag tänker inte gå in på någon sifferexercis
            när det gäller antalet timmar för de olika programmen och de olika
            ämnena. Det är klart att centerns och vänsterpartiets insatser
            gjort nytta. Kan man få fram 330 milj.kr. ytterligare, måste det
            naturligtvis få någon betydelse.
          </note>
          <note>
            Det är bra att religionskunskapsämnet fått en starkare ställning
            än vad regeringen hade föreslagit. Med en sådan oerhörd uppslutning
            från många av oss här i riksdagen, och efter den manifestation
            som alla brev och uppvaktningar till utskottet utgör, är säkert
            beslutet om religionskunskapsämnet välkommet av en majoritet av
            Sveriges folk.
          </note>
          <note>
            Det är också bra att geografi har återinförts som självständigt
            ämne.
          </note>
          <note>
            Trots centerns och vänsterpartiets förbättringar av propositionens
            förslag, kvarstår intrycket av att beslutsunderlaget är ett hastverk.
            Hade vi väntat ett år ytterligare, hade också en del arbetes som
            nu bedrivs på annat håll blivit färdigt. Då hade vi kunnat ta
            hänsyn till hur betygssystemet skall se ut.
          </note>
          <note>
            Vi hade haft en fylligare utvärdering av försöket med treåriga
            yrkesutbildningar och vi hade hunnit få in remissynpunkter på
            alla nya inslag i reformen.
          </note>
          <note>
            Nu hör jag skolministern säga att man alltid kan få bättre underlag
            om man väntar, att det alltid finns sådana som vill vänta. I det
            här ärendet tycker jag faktistk att det är lätt att motivera att
            man bör vänta på bättre underlag. Hela mottagandet av propositionen
            talar också för det.
          </note>
          <note>
            Den svenska gymnasieskolan är så viktig, den förtjänar en bättre
            behandling.
          </note>
          <note>
            Riksdagsmajoriteten -- socialdemokraterna, centern och vänsterpartiet
            -- tar på sig ett stort ansvar genom det här beslutet. Åtskilliga
            förändrande insatser kommer att krävas för att gymnasieskolan
            skall få den kvalitet som vi önskar.
          </note>
          <note>
            Värderade talman! Statens skolor för vuxna i
          </note>
          <note>
            Härnösand och Norrköping var allvarligt hotade av regeringens
            proposition. Nu har ett enigt utskott rättat till det. En utredning
            skall belysa hur distansutbildning skall utvecklas i det offentliga
            skolväsendet. Utskottet föreslår också att, om det behövs en fristående
            organisation för distansundervisning skall den lokaliseras till
          </note>
          <note>
            Härnösand. Folkpartiet liberalerna har i reservation nr 16 i
            stället föreslagit att riksdagen inte skall binda sig för någon
            viss ort innan utredningen är klart. Det innebär inte att vi är
            emot
          </note>
          <note>
            Härnösand i detta sammanhang. Tvärtom talar mycket för att just
            Härnösand är lämpligast. Vi tycker dock att det är en felaktig
            princip att riksdagen binder sig för följder av en utredninge
            som ännu inte är klar.
          </note>
          <note type="speaker">
            Anf. 30 LARZ JOHANSSON (c):
          </note>
          <note>
            Herr talman! Med posten i dag fick jag en liten reklambroschyr
            från en organisation som jag tror heter Den Nya Välfärden eller
            något liknande. Den ger ut ''Medborgarnas Offentliga Utredningar''.
          </note>
          <note>
            Man ville att jag skulle köpa en bok om den nya grundlagen. Författare
            var bl.a. en moderat riksdagsman, Gunnar Hökmark, och en likaledes
            moderat chefredaktör, Mats Svegfors.
          </note>
          <note>
            I förordet till denna grundlagsbok säger man att ''I
          </note>
          <note>
            mycket ter sig riksdagen degraderad till ett ämbetsverk för expediering
            av regeringens förslag och propositioner enligt i förväg utarbetade
            tidsplaner''.
          </note>
          <note>
            Jag förstår att det kan vara den moderata uppfattningen. Om man
            väljer att ställa sig vid sidan om och inte försöka att konstruktivt
            påverka regeringes propositioner, kanske den beskrivningen är
            riktig. Men för oss andra ter sig det sättet att uttrycka sig,
            att betrakta riksdagen som något som expedierar regeringens propositioner,
            litet främmande. Så är det förvisso inte. Det tycker jag att redan
            den föregående debatten, om högskolan, gav ett ganska bra bevis
            för.
          </note>
          <note>
            Får jag inledningsvis också göra några små reflektioner kring
            Ann-Cathrine Haglunds inledningsanförande. Jag tycke mig höra
            ett eko från 40-talet, när vi lade på ett år i folkskolan och
            gjorde den sjuårig i stället för sexårig. Då sade man: Skall det
            vara nödvändigt att de skall gå så länge i skolan? De är ju så
            skoltrötta. Det är väl bättre att de får komma ut och arbeta.
          </note>
          <note>
            Så något om en annan reflexion som jag har gjort med anledning
            av Ann-Cathrine Haglunds anförande. Det gäller hennes återgivande
            av de s.k.
          </note>
          <note>
            utvärderingarna. Jag tycker att det hela formades till ett fruktansvärt
            angrepp mot gymnasieskolans lärare. Det talas om slapphet och
            brist på disciplin.
          </note>
          <note>
            Vidare skulle man inte lära sig någonting. Inte menar väl Ann-Cathrine
            Haglund att det är barnens fel att det är slappt och disciplinlöst
            i gymnasieskolan?
          </note>
          <note>
            Herr talman! Ytterligare några reflexioner beträffande gymnasiereformen.
            Att döma av den debatt som nu har pågått en tid skulle det här
            röra sig om ett hastigt påfund, om någonting som vi helt plötsligt
            har kommit på. Göran Persson skulle bara slänga fram en proposition,
            som sedan klubbas i riksdagen. Så är det naturligtvis inte.
          </note>
          <note>
            Under hela 80-talet har vi debatterat gymnasieskolan och dess
            behov av förändringar.
          </note>
          <note>
            Jag skall nämna några av de huvudfrågor som har varit aktuella.
            För det första har det ständigt talats om gymnasieskolans dimensionering.
            Alla vet vad det handlar om efter alla debatter som har varit
            om årliga påslag när det gäller dimensioneringen. Men vi i centerpartiet
            har år efter år hävdat att vad som behövs är en totaldimensionerad
            gymnasieskola för alla ungdomar under 20 år. Nu får vi en sådan.
          </note>
          <note>
            För det andra har det handlat om behovet av förändringar i takt
            med tiden. Förändringarna i arbetslivet, arbetsorganisationen,
            den snabba tekniska utvecklingen, tillkomsten av nya yrken, nya
            tekniker och behovet av längre utbildningar, ja, alla dessa saker
            har vi diskuterat. Ett uttryck för vår vilja här är att gymnasieskolan
            har begåvats med allt fler s.k. påbyggnadsutbildningar -- eller,
            som vi till en början kallade dem, högre specialkurser. Det här
            är ett belägg för att de allra flesta tvååriga yrkesutbildningar
            har varit alltför korta med tanke på ungdomarnas möjligheter till
            inträde på arbetsmarknaden. Det har krävts en påbyggnadsutbildning,
            och en sådan har man på många håll skaffat sig.
          </note>
          <note>
            Jag vill påminna om verksamheten med SSA-råd med SSA-sekreterare,
            som också växte fram under den här tiden lokalt, regionalt och
            centralt. Det handlar alltså om en samverkan mellan skolan och
            arbetslivet. Det här är ytterligare ett uttryck för vår vilja
            att åstadkomma någonting. Det gäller då teknikcentra, former för
            samverkan mellan gymnasieskolan och den lokala ortens näringsliv.
          </note>
          <note>
            Så till en annan sak som har diskuterats mycket och som aktualiserades
            i samband med propositionen
          </note>
          <note>
            Gymnasieskola i utveckling. Då inleddes nämligen ett femårigt
            försöks- och utvecklingsarbete. Utöver utvecklingen i arbetslivet,
            en fråga som jag tidigare har berört, gällde det också frågan
            om gymnasieskolans inre organisation. Jag tänker då på detta med
            splittrad arbetsmiljö, bristande elevdemokrati, avsaknad av flexibilitet
            i systemet, behov av samverkan med vuxenutbildning osv.
          </note>
          <note>
            Redan då yrkade moderaterna avslag på propositionen, och det
            gjorde för övrigt också vänsterpartiet, även om man gjorde det
            från andra utgångspunkter.
          </note>
          <note>
            Därefter kom översynen av gymnasieskolans yrkesutbildningar,
            ÖGY, som ledde till en treårig försöksperiod med treåriga yrkesutbildningar.
          </note>
          <note>
            Våren 1988 fattade riksdagen beslut i det sammanhanget
          </note>
          <note>
            Jag skall gärna erkänna att jag var en av dem som var skeptisk
            till möjligheterna att få i gång den verksamheten så snabbt att
            eleverna skulle hinna göra sina omval och att vi skulle kunna
            få fram kursplaner och annat i tid. Så här i efterhand kan jag
            erkänna att det gick betydligt bättre än vad många, och jag var
            en av dessa, hade väntat sig.
          </note>
          <note>
            Och det var ju bra.
          </note>
          <note>
            När vi fattade beslutet i frågan våren 1980
          </note>
          <note>
            reserverade sig folkpartiet mot förslaget. Man tyckte att det
            kom hastigt på och att det här inte skulle genomföras 1988.
          </note>
          <note>
            Folkpartiet skriver följande i sin reservation:
          </note>
          <note>
            ''Utskottet konstaterar att den svenska yrkesutbildningen är
            kortare än i andra jämförbara industriländer. -- -- -- Enligt
            utskottets uppfattning är en tvåårig yrkesutbildning otillräcklig
            med hänsyn till den snabba utveckling som sker både inom näringslivets
            olika sektorer och inom den offentliga sektorn där speciellt vårdsektorn
            ställer allt högre kunskapskrav på personalen i framtiden.
          </note>
          <note>
            Utskottet anser därför att en förändrad och förlängd yrkesutbildning
            med god kvalitet bör komma till stånd.''
          </note>
          <note>
            Vidare skriver folkpartiet i samma reservation:
          </note>
          <note>
            ''Mot denna bakgrund anser utskottet att en ny yrkesutbildning
            av i huvudsak ÖGY-utredningens modell skall inledas läsåret 1989/90
            och då i full skala -- -- --.''
          </note>
          <note>
            Reservationen är undertecknad av Carl-Johan
          </note>
          <note>
            Wilson och Kerstin Keen.
          </note>
          <note>
            Det är bara att konstatera att det som för Carl-
          </note>
          <note>
            Johan Wilson var sanning för några år sedan uppenbarligen inte
            är det i dag. Då tyckte han att en treårig yrkesutbildning av
            ÖGY-modell, i praktiken den modell som vi nu genomför, var den
            högsta lyckan på jorden. Den här modellen skulle genomföras i
            princip så snabbt som möjligt och i full skala. Nu säger Carl-Johan
            Wilson att talet om treåriga yrkesutbildningar är ett uttryck
            för en sorts tröghet. Det saknas flexibilitet, sägs det. Men då
            skulle jag vilja säga att det sannerligen inte råder någon brist
            på liberal flexibilitet när det gäller att byta ståndpunkt från
            en tidpunkt till en annan.
          </note>
          <note>
            Jämsides med de här faktorerna som påverkade gymnasieskolan fanns
            detta med elevutvecklingen.
          </note>
          <note>
            Det måste vi hålla i minnet. I slutet av 70-talet och under den
            första hälften av 80-talet var det ju ett ökande antal sökande
            till gymnasieskolan på grund av bl.a. en vikande arbetsmarknad,
            insikten om att det behövdes en bättre utbildning samt det faktum
            att det var stora ungdomskullar just då -- den s.k.
          </note>
          <note>
            16-årspuckeln. Under den andra hälften av 80-talet däremot var
            det högkonjunktur. Då blev det helt plötsligt brist på ungdomar.
            Konkurrensen mellan vidareutbildning och arbete ökade. Även arbetsgivarens
            förståelse för att de måste medverka till en bra yrkesutbildning
            ökade.
          </note>
          <note>
            Det bör noteras att det här inte bara gäller de traditionella
            yrkesutbildningarna. Det är ganska många ungdomar som går direkt
            ut i arbetslivet även från de s.k. studieförberedande linjerna
            i dagens gymnasieskola. Konkurrensen om de ungdomarna har också
            ökat.
          </note>
          <note>
            Nu går vi in i en period med färre ungdomar i gymnasieskolan.
            Detta gör det möjligt att höja kvaliteten. Men snart har vi en
            ny ungdomspuckel.
          </note>
          <note>
            Under de senaste åren har ju mycket höga födelsetal redovisats.
            Det innebär att gymnasieskolan så småningom får ta emot dessa
            ungdomar. Då blir det minst lika stora ungdomsgrupper som det
            var under 70-talet.
          </note>
          <note>
            Mot den bakgrunden bedömer vi i centerpartiet att det är angeläget
            att fullfölja arbetet på förändringarna i gymnasieskolan -- förändringar
            som har förberetts under många år. Vi behöver en ny modern yrkesutbildning
            av högsta
          </note>
          <note>
            Europastandard inför det kommande
          </note>
          <note>
            Europasamarbetet. Denna yrkesutbildning måste till betydande
            del innehålla arbetsplatsförlagd utbildning, där man har tillgång
            till modern utrustning, till teknik och till kompetens. Men den
            här yrkesutbildningen måste också innehålla en god portion allmänbildning
            i form av allmänna ämnen.
          </note>
          <note>
            Dessa behövs både för yrkesutbildningens skull och för yrkesutövandets
            skull. Det krävs ju ständigt nya kunskaper ute i arbetslivet.
            Man får på det här sättet allmän behörighet till högskolan och
            det är bra. Men det här skall naturligtvis inte övervärderas,
            och det skall framför allt inte framställas på det sätt som har
            skett på sina håll i vulgärdebatten. Man har ju talat om att detta
            skulle innebära ett slags gratis entrébiljett till högskolan.
          </note>
          <note>
            Så har det aldrig varit, och så kommer det heller inte att bli.
            Även de ungdomar som härmed blir behöriga kommer att få söka i
            konkurrens på sina betyg eller via högskoleprovet.
          </note>
          <note>
            Men ännu viktigare är kanske att de allmänna ämnena ger en fast
            grund att stå på. De ger en beredskap inför förändringar i framtiden.
            Man får en beredskap, så att man kan möta nya krav, omstruktureringar,
            krav på ny kompetens, ja, kanske nya yrken. Vidare möjliggörs
            härmed, och det kanske inte skall förglömmas, ett rikare liv med
            delaktighet i samhällsutveckling och kulturupplevelser.
          </note>
          <note>
            Ann-Cathrine Haglund sade att det finns väldigt många skoltrötta
            elever. Jag vill då säga att skoltrötthet inte är något som är
            medfött. När barnen kommer till lågstadiet spritter de av iver
            att få lära sig olika saker. Om barn eller ungdomar är skoltrötta
            när de lämnar grundskolan, är det någonting som skolan är orsak
            till. Det är där som vi skall angripa problemen. Vi får inte resignera
            och bara konstatera att barnen är skoltrötta och att de inte skall
            ha någon vidareutbildning. Skoltrötthet skall vi alltså försöka
            motverka genom aktiva åtgärder i grundskolan. Sedan får vi se
            till att de här ungdomarna, när de kommer till gymnasieskolan,
            möts med flexibilitet både när det gäller utbud och uppläggning
            av studierna. Det är definitivt inte så, som Ann-Cathrine Haglund
            försökte göra gällande, nämligen att det är merparten av allmänna
            ämnen som möter eleverna redan under det första året.
          </note>
          <note>
            Vi i centerpartiet är övertygade om att den här föreslagna vägen
            är den rätta vägen att gå.
          </note>
          <note>
            När det gäller yrkesutbildningarna stämmer vad som här framgår
            mycket väl överens med de motionskrav som vi har redovisat under
            hela 80-
          </note>
          <note>
            talet. Vår övertygelse blir inte mindre när vi märker att vår
            uppfattning delas av arbetsmarknadens parter. SAF, LRF, småföretagarna,
            LO, TCO,
          </note>
          <note>
            SACO och t.o.m. LR som har varit kritiska mot reformen i övrigt
            säger att den treåriga yrkesutbildningen har man ingenting att
            invända emot. Låt mig här göra en liten utvikning kring
          </note>
          <note>
            Carl-Johan Wilsons funderingar. Han sade att han inte trodde
            sina öron när det gäller flygteknikerutbildningen. Då har Carl-Johan
          </note>
          <note>
            Wilson inte hört talas om påbyggnadsutbildning tidigare. Det
            är faktiskt så att principbeslutet innebär att vi har de treåriga
            yrkesutbildningarna i gymnasieskolan. De utbildningsbehov som
            ligger därutöver tillgodoses i första hand i form av påbyggnadsutbildningar.
            Vi kommer t.ex. -- om nu
          </note>
          <note>
            Carl-Johan Wilson lyssnade -- att få en ettårig teknikerutbildning
            i den kommunala vuxenutbildningens regi som påbyggnadsutbildning.
            Inte är det väl så att Carl-
          </note>
          <note>
            Johan Wilson tycker att vi skall återinföra det s.k.
          </note>
          <note>
            T4-året? För det blir ju konsekvensen av hans resonemang. Jag
            kan försäkra Carl-Johan Wilson att det förslag som vi nu redovisar
            mycket väl stämmer överens med de uppfattningar som man har i
            Västerås. Skolchefen i Västerås har också konfirmerat det i ett
            brev till utbildningsutskottet att det här är ett bra sätt att
            lösa problemet. Det rör sig dessutom om 160 ungdomar, som bildas
            på ett enda ställe i landet. Däremot kommer vi säkert att möta
            påbyggnadsutbildningsbehov på flera ställen i landet. Elbranschen
            är ett exempel som vi nämner därvidlag. Det kommer säkert att
            dyka upp andra så småningom, men de skall tillgodoses på samma
            sätt.
          </note>
          <note>
            Timplanen i propositionen för de båda studieberedande programmen
            och det estetiska programmet var inte bra. Det innehöll en stor
            besparing på 330 milj.kr. med åtföljande timtalsreduktioner. Men
            det har vi nu undanröjt.
          </note>
          <note>
            Den garanterade undervisningstiden, som eleverna har rätt till
            och som skolan har skyldighet att ge utbildning under, har utökats
            mycket kraftigt. Den tid som enligt propositionens förslag kunde
            läggas ut av kommunerna som frivillig tid, 5 à 10 %, har lagts
            in innanför ramen. Det ökar likvärdigheten i gymnasieskolan över
            hela landet.
          </note>
          <note>
            All tillgänglig tid, Ann-Cathrine Haglund och Carl-
          </note>
          <note>
            Johan Wilson, har utnyttjats effektivt. Vi vet att det i det
            gamla systemet var ganska mycket tid som redovisades som lektioner
            på schemat men som av olika anledningar inte kom till stånd på
            grund av s.k. schemabrytande aktiviteter. Om man nu fyller ut
            dessa positioner på schemat med verkliga lektioner och ser till
            att ungdomarna får undervisning, tar man till vara den tid som
            står till buds. Men det innebär inte någon merkostnad.
          </note>
          <note>
            Däremot innebär det en effektivt användning av skattebetalarnas
            pengar. Det antar jag att varken folkpartiet eller moderaterna
            har någonting att invända emot.
          </note>
          <note>
            Karaktärerna på de olika programmens grenar har förstärkts. Trots
            dessa åtgärder har vi lyckats behålla en stor del av flexibilitet.
            De individuella valen innehåller 190 timmar, som ger alla möjlighet
            att tillgodose sina specialintressen. Man kan t.ex.
          </note>
          <note>
            läsa ett extra språk på dessa 190 timmar. Utrymme för lokal profilering
            och/eller ämnesanknuten praktik finns det också. En lång rad förändringar
            därutöver har vi också från centerns sida föreslagit och fått
            gehör för. Ett antal nya grenar har tillkommit -- plåtslageri,
            sjöfart, storhushåll, gren för tandsköterskor. Parternas ställning
            på arbetsmarknaden har stärkts. Skolans arbetslivskontakter skall
            redovisas i den kommunala skolplanen. Parterna skall medverka
            i kursplanearbetet och yrkesrådens ställning markeras.
          </note>
          <note>
            Det finns dessutom en fråga av mycket stort allmänt intresse,
            som Carl-Johan Wilson nämnde, nämligen undervisning i ämnet religionskunskap.
            Där föreslår centerpartiet som enda parti i sin motion att ämnet
            skall ingå i den gemensamma kärnan som skall läsas av alla elever.
            Om man menar allvar med att det här ämnet är viktigt för förutsättningarna
            att möta invandrarna med deras olika religioner och olika kulturer,
            att försöka ge ungdomarna stöd när frågor om livets allvar börjar
            göra sig gällande, och om man menar att det är viktigt att i skolan
            diskutera frågor om etik och moral, arbetsmoral och affärsetik
            etc., är det naturligtvis självklart att detta skall gälla alla
            elever och hela gymnasieskolans program. Det har vi föreslagit
            i vår partimotion, och så kommer det att bli. Det är vi väldigt
            glada för.
          </note>
          <note>
            Vi har faktiskt fått gehör för det mesta i vår partimotion. Men
            en fråga återstår: tidpunkten för avvecklingen av den statliga
            regleringen av gymnasieorter. Enligt propositionen inträffar den
            ett år efter starttidpunkten för den nya gymnasieskolan. Det är
            ett ologiskt sätt att hantera frågan. Vi har förgäves i utskottsdiskussionerna
            ställt frågan varför det skall vara så. Egentligen är till sist
            det enda relevanta svar som vi har fått: Ni kan väl inte få igenom
            allt.
          </note>
          <note>
            Vi har en reservation på denna punkt, men jag tänker inte ta
            upp kammarens tid med att begära votering i denna fråga. Vi återkommer
            till frågan senare.
          </note>
          <note>
            I propositionen ingår förslag om ett framtida rationaliseringskrav
            på 0,5 % av sektorsanslaget under fyra år fr.o.m. 1992 och framåt.
            Det har beräknats till ca 617 milj.kr. med dagens sektorsanslag
            som ingångsvärde. Det bör samtidigt noteras att dessa resurser
            återförs till kommunerna som ett reformtillskott.
          </note>
          <note>
            Centerns förslag i vår partimotion innebär att den parlamentariska
            kommitté som vi har fattat beslut om i samband med ansvarspropositionen
            också skall följa upp denna fråga. Om rationaliseringskravet inte
            går att uppfylla skall det redovisas för regeringen, som då har
            att återkomma till riksdagen. Därmed har vi i alla partier insyn
            i och ansvar för att skolans resurser inte urholkas till förfång
            för kvaliteten. Vi har ett gemensamt ansvar för att skolan både
            är så rationell som möjligt och har de resurser som behövs. Med
            det intresse som nu har visats från alla partier att skjuta till
            pengar är jag inte ett dugg orolig inför framtiden.
          </note>
          <note>
            Jag vill avsluta, herr talman, med att ställa några frågor till
            moderaterna och folkpartiet. Reformen skall ju rivas upp, säger
            de, om det skulle bli ett majoritetsskifte. För att det skall
            bli bättre, antar jag? Då är min första fråga: Med hur många dagar
            vill ni förlänga skolåret utöver de 178 som det minst måste ha
            i dag? Hur många miljoner ytterligare är ni beredda att skjuta
            till för att finansiera denna förlängning? Vilka ämnen är det
            enligt era förslag som skall få fler timmar och vilka ämnen är
            det i konsekvensens namn som skall få färre timmar? Jag försäkrar
            er att vi har fyllt ut den tillgängliga tiden.
          </note>
          <note>
            Om ni har för avsikt att åstadkomma förändringar är det dags
            att redovisa både var man skall plussa på och var man skall ta
            bort. Det går nämligen inte att göra bådadera, för då får man
            förlänga skolåret.
          </note>
          <note>
            Det kunde vara intressant att få svar på frågan. Om det skall
            tas bort något eller minskas, Carl-Johan
          </note>
          <note>
            Wilson, är det religionsämnet som har fått för mycket plats,
            eller är det för mycket samhällskunskap? Tycker Ann-Cathrine Haglund
            att det blir för mycket språk? Eller är det för mycket att på
            den humanistiska grenen kunna läsa fyra moderna språk, alternativt
            latin och grekiska?
          </note>
          <note>
            Är det latinet då som skall bort? Det kunde vara intressant att
            få konkreta svar på dessa frågor, inte bara allmänt svepande formuleringar
            om att det som föreslås i betänkandet måste förstärkas och förbättras.
            Det kunde ändå vara välgörande att ni åtminstone i denna lilla
            bit av debatten som vi skall ha gemensamt båda försökte koncentrera
            er på betänkandets förslag, för det är nämligen det som vi skall
            fatta beslut om här i kammaren om en stund. Om ni vill fortsätta
            att föra debatten med
          </note>
          <note>
            Göran Persson senare om de förslag som han ursprungligen lade
            fram, må ni gärna göra det om ni tycker att det är spännande.
            Det har ingenting med dagens beslut att göra, utan det är utskottets
            förslag som vi nu skall behandla och fatta beslut om, och det
            är utskottsförslagets innehåll som vi nu skall debattera.
          </note>
          <note>
            Anf. 31 ANN-CATHRINE HAGLUND (m)
          </note>
          <note>
            replik:
          </note>
          <note>
            Herr talman! Med sedvanliga översittarfasoner recenserade Larz
            Johansson det som jag har sagt i denna debatt. Larz Johansson
            är ju skolministerns starkaste stöd i den här frågan, liksom i
            andra frågor. Om Larz Johansson hade agerat på ett annat sätt,
            skulle vi verkligen kunna få en bättre gymnasieskola.
          </note>
          <note>
            Även om jag borde vara van blev jag ändå häpen över Larz Johanssons
            debatteknik. ''Den s.k.
          </note>
          <note>
            utvärderingen'', sade han. Det är faktiskt av myndigheterna utsedda
            lärare som har svarat för dessa utvärderingar. Den utvärdering
            som jag citerade ur -- och jag citerade direkt vad eleverna hade
            sagt -- kommer från Wenntrömska skolan i
          </note>
          <note>
            Västerås. Jag har flera utvärderingsrapporter att citera ur,
            om Larz Johansson är intresserad. De lärare som står bakom utvärderingen
            vet sannerligen vad de talar om.
          </note>
          <note>
            Larz Johansson sade att jag angriper lärarna. Det gör jag inte
            alls. Lärarna har arbetat under de förutsättningar som har givits
            dem i den försöksverksamhet som har försigått. Lärarna har haft
            felaktiga förutsättningar för att kunna forma undervisningen.
          </note>
          <note>
            Jag kan hålla med Larz Johansson om en sak. När eleverna börjar
            i första årskursen kommer de ofta sprittande av nyfikenhet och
            glädje inför att börja skolan. Så småningom kan skoltröttheten
            sätta in.
          </note>
          <note>
            Det är ju fråga om organisationen av skolan -- den som vi beslutar
            om. När vi då lägger på tre år för alla förmår man inte inom organisationen
            att ta hänsyn till elevernas olika förutsättningar och anlag.
            Vi vill ha olika yrkesutbildningar med olika utbildningslängd
            och med olika innehåll. Det är när man tvingar på en organisation
            där eleverna inte kan anpassa sig efter sina egna önskemål och
            förutsättningar som skoltröttheten kommer.
          </note>
          <note>
            När Larz Johansson påstår att så många har stött förslaget om
            treårigheten, citerade han SAF fel.
          </note>
          <note>
            Jag vet inte om Larz Johansson var med vid det möte som utbildningsutskottet
            hade, då man bl.a.
          </note>
          <note>
            sade att utbildningstidens längd skulle kunna varieras och styras
            av utbildningens mål och individens behov. Det överensstämmer
            ganska väl med det som både jag och Carl-Johan Wilson har sagt
            här i debatten.
          </note>
          <note>
            Anf. 32 CARL-JOHAN WILSON (fp)
          </note>
          <note>
            replik:
          </note>
          <note>
            Värderade talman! Larz Johansson får nöja sig med att avgöra
            vad han själv skall säga. Han försökte tala om för oss vad vi
            skall säga i debatten.
          </note>
          <note>
            Det trodde jag att vi själva kunde få avgöra. Jag tackar så mycket
            för Larz Johanssons deklarationer om vad vi har rätt att ta upp
            i debatten.
          </note>
          <note>
            Larz Johansson omnämnde ett tidigare förslag från
          </note>
          <note>
            Kerstin Keen och mig. Vi ville införa en treårig utbildning enligt
            ÖGY-modell. Det är inte så svårt att försvara, inte heller i den
            här debatten. I ÖGY-
          </note>
          <note>
            modellen ingick det modulsystem som vi nu talar om. En avgörande
            kritik från folkpartiet liberalerna mot det förslag som Larz Johansson
            nu försvarar är obligatoriet. Varför måste alla gå tre år? Detta
            var kanske svårt att förstå.
          </note>
          <note>
            När det gäller Västerås flygteknikerutbildning frågade Larz Johansson:
            Känner Carl-Johan
          </note>
          <note>
            Wilson inte till att det finns påbyggnadskurser?
          </note>
          <note>
            Men om det är en utbildning som är 3,5 år lång kan man inte säga
            att det sista halvåret är en påbyggnadsutbildning. Är sista halvåret
            på alla utbildningar en påbyggnadsutbildning? Poängen med vår
            kritik mot detta förslag är att man skall kunna anpassa utbildningens
            längd till vad som behövs. Är utbildningen ett halvår längre än
            vad den är för andra linjer, borde man väl tala om att det skall
            ingå i den obligatoriska delen. Annars blir det litet märkligt.
            Rektorn var nöjd, sade Larz
          </note>
          <note>
            Johansson, men vad skall han säga? Han får väl lösa allting praktiskt,
            oavsett vad vi fattar för beslut.
          </note>
          <note>
            Larz Johansson är inte orolig inför framtiden. Det är bra med
            en god tilltro till framtiden, det skulle alla ha glädje av. Men
            jag är orolig för arbetsklimatet på gymnasieskolorna. Det gäller
            att skapa ett arbetsklimat som gör att människor går till skolan
            med glädje varje dag för att sköta sitt jobb så att det blir en
            god gymnasieskola. Jag är inte säker på att det går att genomföra
            en bra gymnasieskola, om man tar så liten hänsyn till vad människorna
            i skolan tycker.
          </note>
          <note>
            Sedan ställde Larz Johansson ett antal frågor om vad vi ville
            förändra för att göra gymnasieskolan ännu bättre än vad han vill
            göra. Om vi hade haft svaren på dessa frågor, hade vi kunnat föra
            fram dem nu. Svaren på frågorna är inte tillräckligt belysta.
            Vi har inte några svar, eftersom vi måste ta längre tid på oss.
            Jag antar att inte heller Larz
          </note>
          <note>
            Johansson har svar på sina frågor, men han chansar i alla fall
            med tillförsikt på framtiden. Vad som behövs för en bättre gymnasieskola
            är tid att få fram svaren på de frågor som Larz Johansson och
            vi andra ställer. När vi har de svaren efter en remissomgång från
            fler instanser än dem som Larz
          </note>
          <note>
            Johansson har hunnit tala med, kanske vi kan komma fram till
            ett vettigt förslag till en ny gymnasiereform, som vi kan föra
            fram med stolthet.
          </note>
          <note type="speaker">
            Anf. 33 LARZ JOHANSSON (c) replik:
          </note>
          <note>
            Herr talman! Så fort Ann-Cathrine Haglund får mothugg eller blir
            recenserad -- som hon sade -- är hon utsatt för översittarfasoner.
            Ann-Cathrine
          </note>
          <note>
            Haglund som är så förtjust i betyg i alla sammahang borde väl
            uppskatta att få en recension av sina åsikter, också här i kammaren.
          </note>
          <note>
            Det skall bli bättre, men frågan om hur det skall gå till är
            Ann-Cathrine Haglund inte beredd att svara på. Det var ju det
            som jag frågade om. Vilka ämnen skall få mera tid? Vilka ämnen
            skall få mindre tid?
          </note>
          <note>
            Hur många dagar skall ni förlänga skolåret med?
          </note>
          <note>
            Hur mycket pengar är ni beredda att skjuta till för att betala
            denna förlängning? För att över huvud taget kunna föra den här
            typen av debatt måste ni kunna ge konkreta svar på dessa frågor.
          </note>
          <note>
            Ann-Cathrine Haglund sade att hon inte angrep lärarna. Lärarna
            hade bara fått fel förutsättningar.
          </note>
          <note>
            Säg som det är och som ni moderater tänker, Ann-
          </note>
          <note>
            Cathrine Haglund! Lärarna hade fått fel elever.
          </note>
          <note>
            Dessa elever skulle inte ha några allmänna ämnen enligt moderat
            uppfattning. Detta är vad Ann-
          </note>
          <note>
            Cathrine Haglund beskriver som ''brist i organisationen''. Det
            är rejälare om man åtminstone kan stå för de uppfattningar som
            man har.
          </note>
          <note>
            Ni hänvisade till SAF och de uppgifter som ni har fått därifrån.
            Vi satt en hel måndag i utbildningsutskottets sammanträdessal
            tillsammans med SAF och dess branschorganisationer. Alla partier
            var då närvarande, utom moderaterna och folkpartiet som bojkottade
            detta möte.
          </note>
          <note>
            Vi har rätt att ta upp vilka frågor vi vill, sade Carl-
          </note>
          <note>
            Johan Wilson. Självfallet, och fortsätt gärna med det om ni vill
            stå utanför debatten. Men den här debatten handlar om utbildningsutskottets
            betänkande. Ni får gärna diskutera andra frågor, men då bevisar
            ni än en gång att ni inte har något intresse av att påverka det
            här beslutet.
          </note>
          <note>
            Det här med ÖGY var inte så konstigt, sade Carl-
          </note>
          <note>
            Johan Wilson. Det var ju frivilligt på ett helt annat sätt. Men
            snälla Carl-Johan Wilson. ÖGY-
          </note>
          <note>
            utbildningen är treårig, precis som den utbildning som vi nu
            skall besluta om!
          </note>
          <note>
            Jag frågade om teknikerutbildningen som blir en ettårig påbyggnadsutbildning,
            vilket motsvarar det gamla T4-året i gymnasieskolan. Vill Carl-Johan
          </note>
          <note>
            Wilson återinföra det systemet?
          </note>
          <note>
            Jag hänvisade inte till någon rektor i Västerås, Carl-
          </note>
          <note>
            Johan Wilson. Det var skolchefen som på kommunens uppdrag redan
            den 5 april -- långt innan betänkandet justerade -- uttalades
            att det var en bra lösning med ett fjärde år som påbyggnadsutbildning
            efter fordonsprogrammet.
          </note>
          <note>
            Dessutom konstaterade skolchefen att ett treårigt flygtekniskt
            program enligt de i propositionen föreslagna timplanerna skulle
            vara bra, eftersom de civila och militära grundutbildningarna
            skulle kunna samordnas i en enda utbildning, vilket ger samhällsekonomiska
            vinster. För att sedan därutöver uppfylla de internationella kraven
            kan man ha ett fjärde påbyggnadsår. Det här är inte alls särskilt
            konstigt, Carl-Johan Wilson. Det är en bra lösning.
          </note>
          <note>
            Anf. 34 ANN-CATHRINE HAGLUND (m)
          </note>
          <note>
            replik:
          </note>
          <note>
            Herr talman! Nu för inte Larz Johansson en seriös debatt längre.
            Jag tror att alla ledamöter i utskottet, utom Larz Johansson,
            är medvetna om att vi moderater inför uppvaktningen den måndagen
            hade anmält att vi inte kunde delta. Ändå beslutades det att man
            skulle ta emot uppvaktningar den dagen. Det var icke fråga om
            någon bojkott, det tycker jag att Larz Johansson skall ta tillbaka.
          </note>
          <note>
            Vi har redovisat våra ställningstaganden i vår långa reservation.
            Där har vi också angivit vilka förutsättningar vi anser skall
            föreligga för ett nytt förslag och vad ett nytt förslag skall
            innehålla. Att vi inte kan acceptera den korta handläggningstiden
            i utskottet när det gäller utökningen av antalet timmar är väl
            inte att undra på när man får förslaget till utskottet en torsdag
            och skall justera betänkandet följande tisdag. Så behandlar man
            inte ett viktigt förslag, en viktig reform om en ny gymnasieskola.
          </note>
          <note>
            Anf. 35 CARL-JOHAN WILSON (fp)
          </note>
          <note>
            replik:
          </note>
          <note>
            Värderade talman! Låt mig först kommentera den anmärkning som
            Larz Johansson riktade mot oss för att vi inte hade varit närvarande
            vid träffen med
          </note>
          <note>
            SAF m.fl. Han kallade det bojkott. Det är svårt att tolka vad
            man ser om man inte vet vad som ligger bakom. Faktum var att vi
            sedan länge hade planerat ett besök med hela vår utbildningsutskottsgrupp
            i en annan del av landet den dagen och meddelade att vi inte kunde
            ändra på det. Jag ville gärna säga detta så att det kommer in
            i protokollet och så att
          </note>
          <note>
            Larz Johanssons bojkottangrepp inte får stå obemött.
          </note>
          <note>
            Larz Johansson nämnde ÖGY, och jag undrar om det inte är Larz
            Johansson som har missuppfattat detta. Det som vi argumenterade
            för när det gällde
          </note>
          <note>
            ÖGY-system är inte alls likt det förslag som föreligger i dag.
            I vårt förslag finns ett modulsystem som inte alls finns i detta
            förslag. I vårt förslag finns en frivillighet som inte alls finns
            i dagens förslag.
          </note>
          <note>
            Anmärkningen mot det förslag som Larz Johansson försvarar är
            ju trögheten i det, som jag sade förut, att man inte kan ändra
            på något och att det inte finns någon frivillig flexibilitetsmöjlighet
            i det. Är det svårt att förstå?
          </note>
          <note type="speaker">
            Anf. 36 LARZ JOHANSSON (c) replik:
          </note>
          <note>
            Herr talman! Carl-Johan Wilson, det är svårt att förstå att det
            inte finns någon frivillig flexibilitetsmöjlighet i systemet.
            Jag förstår inte vad
          </note>
          <note>
            Carl-Johan Wilson talar om. ÖGY-försöket innebär en treårig yrkesutbildning
            för alla som går in i den yrkesutbildningen. Det som vi nu föreslår
            är en treårig yrkesutbildning för dem som går in i den utbildningen.
            Det är självfallet frivilligt att söka till utbildningen. Men
            Carl-Johan Wilson får nog i ett senare inlägg försöka förklara
            litet närmare med vad han menar med en frivillig flexibilitet
            i systemet.
          </note>
          <note>
            Jag tycker fortfarande, att om moderata samlingspartiet har tre
            ordinarie ledamöter och tre suppleanter i utbildningsutskottet,
            kan det inte vara alldeles orimligt att begära att man åtminstone
            avdelar någon att vara med och lyssna på de synpunkter som kanske
            de viktigaste intressenterna när det gäller yrkesutbildning har
            att framföra till utbildningsutskottet. Jag tycker att det är
            en ganska rimlig begäran. Och jag försäkrar att Ann-Cathrine
          </note>
          <note>
            Haglund att våra besökare också tyckte det.
          </note>
          <note>
            Det var säkert spännande saker som folkpartiet reste runt och
            tittade på i andra delar av landet.
          </note>
          <note>
            Men om ni själva står och säger att det var en så förskräckligt
            kort tid för handläggning av det här beslutet och att ni inte
            hann sätta er in i ärendena, hade det kanske varit rimligt att
            avsätta en eller annan suppleant att lyssna på denna diskussion.
          </note>
          <note>
            Ni har bägge två naturligtvis avstått från att försöka svara
            på min konkreta fråga, dvs. vad innebär er förbättring för timplanerna
            när det gäller de studieförberedande programmen? Vilka ämnen skall
            ha fler timmar? Vilka ämnen skall ha färre timmar? Med hur många
            dagar är ni beredda att förlänga skolåret? Och hur mycket pengar
            är ni beredda att skjuta till för att betala den förlängningen?
            Det är den springande punkten som är helt avgörande för om era
            förslag och era invändningar skall betraktas som trovärdiga eller
            inte i denna debatt, annars är det bara munväder som ni håller
            på med.
          </note>
          <note>
            Sedan säger Carl-Johan Wilson att han tycker att låter tryggt
            att jag inte är orolig. Vad jag sade var att med det stora intresse
            som nu har redovisats från alla partier i riksdagen, inkl. Carl-Johan
          </note>
          <note>
            Wilsons eget parti, är jag inte orolig för att det vid den utvärdering
            som den här parlamentariska gruppen skall göra skall visa sig
            att det inte är möjligt och rimligt att ta ut denna rationaliseringseffekt
            utan att försämra kvaliteten i gymnasieskolan. Om så skulle bli
            fallet är jag övertygad om att vi tillsammans här i riksdagen
            kommer att se till att beslut fattas som gör att dessa besparingar
            inte tas ut. Att jag inte är orolig beror på de försäkringar som
            jag har fått av er tidigare i debatten.
          </note>
          <note>
            Andre vice talmannen meddelade att Ann-
          </note>
          <note>
            Cathrine Haglund och Carl-Johan Wilson anhållit att till protokollet
            få antecknat att de inte ägde rätt till ytterligare repliker.
          </note>
          <note type="speaker">
            Anf. 37 YLVA JOHANSSON (v):
          </note>
          <note>
            Herr talman! Sommaren 1976 var jag en tolvårig tös som full av
            tillförsikt såg fram emot att få börja i högstadiet. Vid samma
            tidpunkt tillsattes gymnasieutredningen.
          </note>
          <note>
            Det avgörande skälet för att tillkalla en utredning var det erkända
            behovet av att reformera gymnasieskolan i takt med samhällsutvecklingen.
          </note>
          <note>
            Även en inre samordning mellan de linjer som speglade de tidigare
            tre skolformerna --
          </note>
          <note>
            gymnasierna, fackskolan och yrkesskolan -- ansågs då nödvändig.
          </note>
          <note>
            Men det har sannerligen tagit tid. Och gymnasiereformen har låtit
            vänta på sig. Av förklarliga skäl kunde jag 1976 knappast föreställa
            mig att jag själv, som avslutning på mitt treåriga gästspel i
            riksdagen, skulle få vara med och besluta om den nya gymnasieskolan.
          </note>
          <note>
            Under hela 80-talet har gymnasieskolan präglats av försöksverksamheter
            och väntan på beslut. Det mycket stora intresset ute i kommunerna
            och på skolorna för att delta i ÖGY-försöken kan fungera som en
            illustration till den otålighet som många av dem som är verksamma
            ute i skolorna har känt över att de politiska avgörandena har
            dröjt.
          </note>
          <note>
            Sett med mina ögon har gymnasiereformen beretts under mer än
            halva mitt liv, men också de som har ett annat tidsperspektiv
            instämmer nog i att det nu är hög tid att fatta beslut om en ny
            gymnasieskola.
          </note>
          <note>
            Det är därför lyckligt för gymnasieskolan att den politiskt ganska
            märkliga attityd som moderaterna, folkpartiet och miljöpartiet
            har visat -- att sätta sig ned på sin stjärt och tjura över propositionens
            otillräcklighet -- inte har majoritet i Sveriges riksdag. Tack
            vare andra partiers omfattande arbete i utskottet kan vi i dag
            äntligen besluta om en gymnasiereform som på flera områden väsentligt
            förbättrar ungdomars möjligheter till utbildning och ett aktivt
            yrkesliv.
          </note>
          <note>
            Utbildning, eller bristen på utbildning, framstår alltmer som
            en av de avgörande faktorerna bakom de orättvisor som finns i
            vårt samhälle. Sambandet mellan föräldrarnas sociala och ekonomiska
            stiuation och ungdomarnas utbildning är, tvärtemot vad många tror,
            fortfarande mycket starkt och har i vissa avseenden förstärkts
            under 80-talet. Klyftorna har alltså vidgats samtidigt som utbildningens
            betydelse för den enskilda individens möjligheter har ökat. Allt
            tyder dessutom på att utbildning i framtiden kommer att få en
            allt större betydelse.
          </note>
          <note>
            Under de senaste två decennierna har i första hand den kunskapsintensiva
            delen av det svenska näringslivet expanderat. Arbetslivet har
            genomgått och genomgår dramatiska och snabba förändringar.
          </note>
          <note>
            Yrken förändras, och skillnader mellan olika yrkesgrupper suddas
            ut. Arbetsfördelningen inom såväl företag som förvaltning ändras
            i riktning mot ökad integrering av arbetsuppgifterna och ökat
            ansvarstagande hos de enskilda individerna för hur arbetet skall
            utföras. Denna utveckling medför ökad efterfrågan på ny kunskap,
            bredare kompetens och förmåga till ökad flexibilitet när det gäller
            inlärning och problemlösning. Inom flera yrkesområden minskar
            skillnaderna mellan arbetare och tjänstemän, och hierarkiska organisationer
            plattas till.
          </note>
          <note>
            Tyvärr omfattar denna utveckling ännu inte hela arbetsmarknaden.
            Fortfarande är många människor hänvisade till monotona och nedslitande
            arbetsuppgifter utan inflytande över sin situation.
          </note>
          <note>
            Det är ur min synvinkel därför så viktigt att gymnasieskolan
            och vuxenutbildningen utformas så att den är i takt med, och ytterligare
            skyndar på, en omorganisering av arbetet och arbetslivet som leder
            till att människors hela kompetens på ett bättre sätt kan tas
            till vara och de anställda ges ett större inflytande över sin
            arbetssituation.
          </note>
          <note>
            Men det räcker inte med en gymnasieskola som är i takt med arbetslivets
            utveckling.
          </note>
          <note>
            Gymnasieutbildningen, liksom naturligtvis även vuxenutbildningen,
            skall ge människor möjlighet och hjälp att själva utvecklas --
            som individer, som kritiskt reflekterande och som skapande människor,
            som aktiva deltagare i demokratiska processer och i samhällslivet
            i stort.
          </note>
          <note>
            Utbildningen måste också medverka till att ge ungdomar valmöjligheter
            i livet efter gymnasieskolan. Det kräver att de återvändsgränder
            som finns i dagens linje- och specialkurssystem byts mot bredare
            utbildningsvägar med möjlighet till successiva val.
          </note>
          <note>
            Det är också viktigt att samtliga utbildningsvägar ger allmän
            behörighet till högre studier och att alla elever får goda kunskaper
            i allmänna ämnen, liksom att alla ges möjligheter att pröva sina
            kunskaper i verkligheten och lära känna arbetslivets realiteter.
          </note>
          <note>
            Kanske viktigast av allt är att ungdomar får en utbildning som
            ger valmöjligheter på arbetsmarknaden. Det kräver kunskaper som
            är individens egendom, som han eller hon kan ta med sig från skolan
            och från ett arbete till ett annat. Det gäller en utbildning som
            inte är knuten till en viss arbetsplats utan är knuten till eleven,
            en utbildning som gör det möjligt att välja på arbetsmarknaden,
            att ställa krav och att välja bort dåliga arbetsplatser.
          </note>
          <note>
            Det är därför det är så viktigt att nu besluta om en förbättrad
            och förlängd yrkesförberedande utbildning i gymnasieskolan. Och
            det är därför som det kan få så oerhört allvarliga konsekvenser
            om man skulle ersätta gymnasieutbildningen med den lärlingsutbildning
            som moderaterna, folkpartiet och miljöpartiet förespråkar.
          </note>
          <note>
            De som i dag har de sämsta valmöjligheterna på arbetsmarknaden
            är vi kvinnor. Sverige intar en föga smickrande tätposition när
            det gäller könssegregering på arbetsmarknaden.
          </note>
          <note>
            I gymnasieskolans nuvarande linjeorganisation överväger de linjer
            som inriktas mot traditionella mansyrken. I mindre kommuner begränsas
          </note>
          <note>
            ''flicklinjerna'' ofta till en eller två. Det har dessutom visat
            sig lättare att rekrytera pojkar till flickdominerade utbildningar
            än tvärtom.
          </note>
          <note>
            Den könsuppdelade arbetsmarknaden motsvaras av att vi i den nuvarande
            gymnasieskolan i praktiken nästan har ett flickgymnasium och ett
            pojkgymnasium. Endast 6 linjer av 28 har en något så när jämn
            könsfördelning. Hälften av gymnasieskolans nuvarande linjer är
            könsspecifika i den meningen att över 90 % av eleverna är antingen
            flickor eller pojkar. Dagens gymnasieskola bidrar alltså inte
            till att öka flickornas valmöjligheter på arbetsmarknaden.
          </note>
          <note>
            Jag anser att en gymnasiereform måste innebära en sådan förändring
            av utbildningen att flickorna inte bara i teorin utan även i verkligheten
            ges en starkare ställning och ökade valmöjligheter på arbetsmarknaden.
          </note>
          <note>
            Ett mansdominerat samhälle kan naturligtvis inte enbart utbildas
            bort, men vi har ändå en del kunskap om vilka förändringar som
            behövs för att stödja flickorna i skolan. Vi vet att bredare studievägar
            som först efter något år leder in på olika grenar gör flickor
            mer benägna att göra s.k.
          </note>
          <note>
            otraditionella val. Det finns anledning att tro att det relativt
            stora utrymmet för individuella val inom samtliga program kan
            ha samma effekt. Dessa förändringar ger mig anledning att hoppas
            på att den nya gymnasieskolan skall vara något mindre könssegregerad
            än dagens.
          </note>
          <note>
            Men minst lika viktigt som studievägsstrukturen är innehållet
            i undervisningen och de arbetssätt som används i skolan. Jag utgår
            ifrån att den nyligen tillsatta läroplanskommittén kommer att
            utarbeta sina förslag till kursplaner och läroplan med jämställdhet
            som ett av målen. Detta är dock inget som betonas i kommitténs
            direktiv. Det skulle därför vara intressant att höra vad skolminister
          </note>
          <note>
            Göran Persson har för planer för att ytterligare minska könssegregeringen
            i gymnasieskolan.
          </note>
          <note>
            När jag nu är inne på flickornas villkor och möjligheter i och
            efter gymnasieskolan, är det svårt att låta bli att kommentera
            miljöpartiets reservation nr 2. Där föreslås ett nytt livsvetenskapligt
            program. Jag citerar: ''Fysik- och kemikurserna inriktas mot dessa
            vetenskapers funktion i samhället på samma sätt som biologin i
            dag kopplar samman ekologi -- miljövård, fysiologi -- medicinsk
            orientering, etc. Biologi tillsammans med samhällskunskap och
            etik samt ett modernt geografiämne bör ingå och ges en samordnande
            uppgift för internationalisering, resurshushållning och global
            miljövård. Ett vidgat idrottsämne som inrymmer motions- och friluftsverksamhet
            och människans 24-timmars situation, dvs. människan i arbete,
            vila och rekreation, skulle ingå i detta program.''
          </note>
          <note>
            Enligt miljöpartiet skulle detta program ''framför allt ge flickorna
            en chans''.
          </note>
          <note>
            Detta är ren gallimatias, Eva Goe s! Miljöpartiets reservation
            är en sörja av ord, vars konsekvenser i bästa fall är obegripliga.
            Märkligt nog anses denna sörja särskilt lämplig för flickor. Det
            sorgliga är att miljöpartiet, vars politik jag på många områden
            respekterar och känner sympati för, i utbildningspolitiken gång
            efter annan sitter och flamsar i knät på högern. De som seriöst
            arbetar för en förstärkning och uveckling av utbildningen när
            det gäller naturvetenskap, miljökunskap, hälsokunskap och globala
            frågor har föga stöd av
          </note>
          <note>
            Eva Goe s.
          </note>
          <note>
            Regeringen föreslog oacceptabla nedskärningar av den garanterade
            undervisningstiden på de studieförberedande programmen, en besparing
            motsvarande 330 milj.kr. Det var omöjligt för mig att medverka
            till en sådan nedrustning som förmodligen skulle ha medfört konsekvenser
            för hela det utbildningssystem som följer efter gymnasieskolan,
            liksom det med största sannolikhet hade lett till betydande kvalitetsskillnader
            mellan olika kommuner och särskilt drabbat de elever som har störst
            behov av stöd i skolan.
          </note>
          <note>
            Men det fanns ytterligare ett skäl för utskottsmajoriteten att
            återställa undervisningsvolymen, nämligen den omfattande opinionen
            emot nedskärningsförslaget.
          </note>
          <note>
            En bra skola skapas av dem som är verksamma där, av elever och
            lärare. Politiska beslut kan underlätta eller försvåra en positiv
            utveckling, men vi får aldrig förledas att tro att verkliga förändringar
            kan kommenderas fram genom riksdagsbeslut. Jag hoppas och tror
            på, liksom jag tidigare har berättat hur jag väntat på, den gymnasiereform
            vi nu skall besluta om. Men om en ny gymnasieskola skall kunna
            förverkligas, krävs att de som skall göra jobbet, framför allt
            elever och lärare, är med på noterna. Om breda grupper direkt
            motsätter sig reformen är den dömd att misslyckas.
          </note>
          <note>
            När jag nu talar om opinioner som påverkat gymnaiseförslaget
            i positiv riktning, så är det viktigt att göra en markering mot
            de överdrifter och svartmålningar som förekommit och som försvårat
            en seriös debatt om den framtida gymnasieutbildningen. Jag tänker
            då särskilt på de trupper som anförts av moderaterna, men även
            folkpartiet har deltagit. Vi har här i debatten hört hur Ann-Cathrine
            Haglund kallat gymnasiereformen för ett attentat mot skolan.
          </note>
          <note>
            Det är, lindrigt uttryckt, lite svårt för mig att förstå hur
            en nedskärning av statsbidraget till skolsektorn med 355 miljoner,
            som riksdagen beslutade om för en dryg månad sedan, av dessa partier
            --
          </note>
          <note>
            moderaterna och folkpartiet -- betraktades som nödvändiga av
            effektivitets- och statsfinansiella skäl, medan en nedskärning
            med 330 miljoner av samma sektorsbidrag är ett attentat mot skolan,
            en kunskapsnedrustning som i det närmaste hotar landets kompetensutveckling
            och i förlängningen hela välfärdssamhället.
          </note>
          <note>
            Kanske Ann-Catherine Haglund kan förklara för mig vad det är
            för skillnad på pengar och pengar inom samma sektorsbidrag?
          </note>
          <note>
            Vi i vänsterpartiet har motsatt oss nedskärningar inom skolans
            område utifrån vår principiella syn på skolans och utbildningens
            värde, för eleverna lika väl som för samhällsutvecklingen. I stället
            har vi föreslagit förstärkningar på en rad områden. Vi har i detta
            betänkande även motsatt oss det rationaliseringskrav om 0,5 %
            per år som kommunerna nu åläggs. Om det är möjligt med rationaliseringsvinster
            motsvarande 617 milj.kr.
          </note>
          <note>
            återstår att se, något som också utskottet konstaterar. Min uppfattning
            är att eventuella rationaliseringsvinster skall tillfalla kommunerna
            för att göra det möjligt med ytterligare kvalitetshöjningar inom
            skolan. De pengar bör inte användas för att finansiera av statsmakterna
            beslutade reformer.
          </note>
          <note>
            I den nya gymnasieskolan utökas elevernas valmöjligheter väsentligt.
            Det är verkligen på tiden att alla ungdomar nu ges rätt till gymnasieutbildning
            och att det egna valet av utbildningsväg blir avgörande i stället
            för statsmatkernas planeringsramar. Det är också utmärkt att utrymmet
            för individuellt val inom varje program blir närmare 10 %. Detta
            innebär väsentligt ökade möjligheter för eleverna att påverka
            sin egen utbildning.
          </note>
          <note>
            Men det är viktigt, tror jag, att inte låta ökade valmöjligheter
            ersätta en förbättring av elevinflytandet i klassrummet och över
            undervisningens utformning. Det egna kan nämligen inte kvittas
            mot det andra. Det är nu nödvändigt att elevernas inflytande stärks
            i gymnasieskolan, och jag sätter i det avseende ett stort hopp
            till läroplanskommittén. I den nuvarande läroplanen för gymnasieskolan
            finns en del övrigt att önska när det gäller elevinflytandet.
          </note>
          <note>
            Herr talman! Dagens debatt och beslut gäller inte bara gymnasieskolan
            utan även vuxenutbildningen.
          </note>
          <note>
            Tyvärr har vuxenutbildningen hamnat i skymundan, såväl i den
            offentliga debatten som här i kammaren i dag.
          </note>
          <note>
            Jag inledde mitt anförande med att tala om utbildningens betydelse
            för individen liksom för arbetslivet. Vi är i den situationen
            att i takt med att den generella utbildningsnivån i samhället
            höjs så ökar utbildningskraven, inte minst från näringslivet.
            Det leder till att vi trots en förbättrad utbildningsnivå har
            ett fortsatt stort vuxenutbildningsbehov.
          </note>
          <note>
            Den utbildning som ges i gymnasieskolan kan inte motsvara alla
            de krav som kan komma att ställas lång tid efteråt. Om man enbart
            satsar på en sammanhängande ungdomsutbildning skapar man därför
            en ständig utbildningsklyfta.
          </note>
          <note>
            Det är bra att nivån för grundläggande vuxenutbildning nu höjs
            till att omfatta en utbildning motsvarande hela grundskolan. Men
            utbildningsbehoven har ökat än snabbare. Jag anser att även gymnasieskolans
            kärnämnen bör ingå i grundvux så att alla medborgare som saknar
            kompetens motsvarande grundskolan plus gymnasieskolans kärnämnen
            skall ha rätt till denna utbildning; en rätt som givetvis måste
            motsvaras av en skyldighet för kommunerna att erbjuda denna utbildning.
            Goda kunskaper i allmänna ämnen är nämligen en nödvändig grund
            för fort- och vidareutbildning.
          </note>
          <note>
            Utskottets behandling av regeringens proposition har medfört
            avsevärda förbättringar i förhållande till förslaget. Framför
            allt har den garanterade undervisningstiden kraftigt ökats på
            de s.k.
          </note>
          <note>
            studieförberedande programmen, men också när det gäller de yrkesförberedande
            har förbättringar skett. Personligen är jag särskilt glad över
            att vi har skapat utrymme för ca 5 procents ämnesanknuten praktik
            på de studieförberedande programmen.
          </note>
          <note>
            Trots dessa förbättringar står Ann-Cathrine
          </note>
          <note>
            Haglund här i talarstolen och säger att utskottsmajoritetens
            kraftiga ökning av den garanterade undervisningstiden inte skulle
            vara tillräcklig. Utskottsmajoriteten har utgått från en garanterad
            undervisningstid som inom ramen för
          </note>
          <note>
            178 skoldagar ger ett ganska knappt tidsutrymme som skall räcka
            till alla prov, studiebesök, syoinformationer och andra viktiga
            s.k.
          </note>
          <note>
            schemabrytande aktiviteter. När Ann-Cathrine
          </note>
          <note>
            Haglund menar att 33--35 veckor per år skall användas till garanterad
            undervisning, måste hon utgå ifrån antingen att prov, syo-information,
            studiebesök m.m. inte skall förekomma i gymnasieskolan eller att
            elevernas skoldag kraftigt måste förlängas. Det tredje alternativet,
            som Larz
          </note>
          <note>
            Johansson också tog upp, är att skolåret kraftigt förlängs. Vilket
            av dessa tre alternativ är det som moderaterna har tänkt sig,
            Ann-Cathrine
          </note>
          <note>
            Haglund?
          </note>
          <note>
            Det finns självklart önskemål som inte har kunnat tillgodoses
            av utskottet. Det finns alltid önskemål om mer, och många av propåerna
            har sitt berättigande. Men skolåret har åtminstone ännu så länge
            bara 178 dagar, och ungdomars liv rymmer förvisso mer än skolarbete.
          </note>
          <note>
            Jag tror att det är viktigt att ta fasta på den mer flexibla
            struktur som den nya gymnasieskolan har.
          </note>
          <note>
            Jag tror att vi i framtiden kommer att få se nya s.k.
          </note>
          <note>
            gymnasiereformer växa fram inom dessa ramar ute på skolorna som
            ett resultat av elevers och lärares engagemang. Jag anser att
            utskottsmajoriteten har lagt ett bra förslag till gymnasieskola
            och vuxenutbildning, och det är min förhoppning att de som är
            verksamma i skolan utifrån detta skall kunna skapa en bättre skola.
          </note>
          <note>
            På några punkter har vi i vänsterpartiet inte fått gehör för
            våra krav och där har vi reservationer.
          </note>
          <note>
            Men i alla övriga delar vill jag yrka bifall till utskottets
            hemställan. Vi står självfallet bakom de reservationer jag har
            undertecknat, men jag nöjer mig med att yrka bifall till reservation
            nr 8.
          </note>
          <note type="speaker">
            Anf. 38 EVA GOE S (mp):
          </note>
          <note>
            På denna vår stora skoldebattdag --
          </note>
          <note>
            världsmiljödagen -- vill jag göra en internationell utblick i
            tid och rum. Om denna dag är en typisk dag på planeten Jorden
            så kommer vi att förlora 116
          </note>
          <note>
            kvadratmile, eller 4 000 m2, regnskog i sekunden.
          </note>
          <note>
            Vi kommer att förlora 72 kvadratmile till växande öknar. Vi kommer
            att förlora mellan 40 och 100
          </note>
          <note>
            arter. Vi kommer att förlora ca 40 000 barn som dör av svält
            och sjukdomar. Vi kommer att avge 2 700
          </note>
          <note>
            ton klorerade kolväten till atmosfären och 15
          </note>
          <note>
            miljoner ton kol. I kväll kommer jorden att vara något hetare,
            dess vatten ännu surare och livsväven ännu tunnare.
          </note>
          <note>
            Vid årsskiftet 2000 kommer sannolikt 20 % av alla de livsformer
            som fanns på planeten år 1900 att vara utdöda. Sanningen är den
            att många ting som er hälsa och framtida välgång är beroende av
            är i utomordentlig fara: klimatförändringar, motståndskraft och
            produktivitet inom naturliga system, naturens skönhet och biologiska
            mångfald.
          </note>
          <note>
            Det är av vikt att lägga märke till att detta inte beror på okunniga
            människor. Tvärtom. Vi i väst har aldrig varit så informerade
            och upplysta om den globala krisen och haft så många kunskaper
            som i dag. Trots högre utbildning och akademiker med fil. kand.-,
            jur. kand.-, fil. lic.- och fil. dr-grader har detta blivit resultatet.
            Ränksmidarna och gärningsmännen i Den stora förintelsen var Kants
            och Goethes arvtagare. Trots att folket i Tyskland var bildat
            tjänade deras bildning inte som tillräcklig barriär mot barbari.
            Vad var det för fel? Wiesel sade: ''Den utströk teorier i stället
            för värden, begrepp i stället för medvetenhet, svar i stället
            för frågor, ideologi och effektivitet i stället för samvete.''
          </note>
          <note>
            Detsamma skulle kunna sägas om hur vår utbildning har format
            oss att begrunda världen. Vi lever i en värld där ca 1 miljard
            människor -- en femtedel av jordens befolkning -- lever i absolut
            fattigdom, där 40 % inte har tillgång till rent vatten eller hälsovård,
            där vi i den rika världen roffar åt oss tre fjärdedelar av alla
            naturresurser, där vi i ivärlden kan åka till månen tur och retur,
            men kvinnor i tredje världen får gå flera timmar varje dag för
            att få tag på ved och vatten. Vi har byggt en värld av rikedom
            för få, men fattigdom à la
          </note>
          <note>
            Calcutta för en växande underklass.
          </note>
          <note>
            I denna kamp om herraväldet borde vi i stället enas globalt för
            att rädda denna jord. Men de ekonomiska supermakterna slåss med
            sina dollar, yen och ecun. Bortblåst är solidariteten med tredje
            världen, miljön, kommande generationer och barnen; de värden som
            vi i miljöpartiet slår vakt om och grundar vår ideologi på.
          </note>
          <note>
            Vad har gått snett? Det är tendensen att vilja behärska naturen.
            Det är övertron på att teknik och högre utbildning på lämpligt
            sätt kan återskapa det som raserats.
          </note>
          <note>
            Anders Wijkman säger så här i Svenska Dagbladet i dag: ''Industriländernas
            miljöpolitik bygger i allt väsentligt på förhoppningen om att
            ny och bättre teknik skall lösa problemen. -- -- -- Men det finns
            gränser för hur effektiv tekniken kan bli. Om utvecklingen fortsätter
            som hittills, dvs. fortsatt volymexpansion, dröjer det inte länge
            förrän vi är tillbaka vid startpunkten. Filosofin om den ständiga
            volymexpansionen är sålunda ihålig.
          </note>
          <note>
            Om vi skall kunna lämna över jorden i ett hyggligt skick till
            våra barn och barnbarn krävs ett radikalt omtänkande. Utmaningarna
            är enorma.
          </note>
          <note>
            Tag klimatfrågan som exempel.'' Den nämndes här i morse, när
            vi hade besök. ''Om målsättningen är att stabilisera klimatsystemet,
            krävs att utsläppen av de s.k. växthusgaserna halveras. Det borde
            innebära att de rika länderna minskar sin fossilanvändning med
            60--70 procent (mer än en halvering för att ge u-länderna möjlighet
            att på kort sikt öka sin användning). Det som diskuteras i
          </note>
          <note>
            Västeuropa i dag, är att stabilisera utsläppen till år
          </note>
          <note>
            2000. USA har inte ens accepterat denna föga ambitiösa målsättning.
            Där fortsätter oljan att flöda!''
          </note>
          <note>
            Jag frågar er: Vore det inte mycket förnuftigare att vi anpassar
            oss till en ändlig planet än att vi försöker förändra planeten
            att passa våra oändliga behov?
          </note>
          <note>
            Med tanke på mänsklighetens överlevnad och att vi bara har en
            jord, hur kan vi då förändra utbildningen?
          </note>
          <note>
            Vi i miljöpartiet anser för det första att all utbildning skall
            vara relaterad till miljön. Detta har vi lyckats med nu -- åtminstone
            på papperet.
          </note>
          <note>
            För det andra anser vi att utbildningens mål måste vara att utveckla
            elevens självinsikt och personliga utvecklingen. Lära för livet.
            Inlärning är att förstå, inte behärska, ämnet. En djupare kunskapssyn
            som är analyserande och problemlösande är en förutsättning för
            detta och att man sätter in det lilla i en helhet. Ämnet är redskapet.
            Lika väl som man använder hammare och mejsel för att skulptera
            ett marmorblock används idéer och kunskap för att forma ens egen
            personlighet. Det går inte att bara stoppa in alla slags fakta,
            teknik, metoder och information i huvudet på eleven utan att ta
            hänsyn till hur kunskapen senare kommer att användas.
          </note>
          <note>
            Grekerna visste bättre.
          </note>
          <note>
            För det tredje anser vi att kunskap för med sig ansvar, ett ansvar
            för att kunskapen används på ett fruktbart sätt. Vem bär ansvaret
            för olyckan i
          </note>
          <note>
            Tjernobyl, uttunningen av ozonskiktet och händelserna i Bhopal?
            Var och en av dessa katastrofer inträffade på grund av att ingen
            var ytterst ansvarig, trots all denna kunskap.
          </note>
          <note>
            För det fjärde anser vi att vi inte kan säga något, förrän vi
            förstår hur denna kunskap påverkar individer och samhällen.
          </note>
          <note>
            För det femte anser vi att handling är viktigare än ord -- förebilden.
            Eleven får höra om globalt ansvar samtidigt som man kanske investerar
            i de mest ansvarslösa ting på skolan eller institutionen. Eller
            man kanske hindras från att bedriva praktisk miljövård.
          </note>
          <note>
            Slutligen anser vi att det sätt som undervisningen sker på lika
            viktigt som innehållet.
          </note>
          <note>
            Envägskommunikation och passivitet måste förhindras och problem-
            och processinriktad undervisning stimuleras. Det är helt klart
            att elever undervisas på många subtila sätt, inte bara enligt
            innehållet i läroplanen.
          </note>
          <note>
            Vi i miljöpartiet hade stora förväntningar på Göran
          </note>
          <note>
            Perssons ''Växa med kunskaper'' och på att den skulle kunna förändra
            innehållet och formen i den nya gymnasieskolan. Vi förväntade
            oss en pedagogisk revolution, en stimulerande framtidsinriktad
            utbildning. Det blev vackra ord, men sedan sattes det stopp. Den
            flexibla och elevaktiva skolan ligger i skymningsmörker.
          </note>
          <note>
            Miljöpartiet de gröna ställer varken upp på socialdemokraternas
            vackra ord utan täckning eller på moderaternas bakåtsträvande
            katedralskola. Vi har lagt ett radikalt nytt förslag där vi låter
            program
          </note>
          <note>
            17 blomma ut och där vi har tagit bort alla spärrar och återvändsgränder
            som finns i regeringens förslag. Vi är starkt kritiska till den
            neddragning som skett på de teoretiska linjerna och kräver att
            en analys görs av de konsekvenser som propositionen får på timplanen,
            utrymme för nya ämnen som miljökunskap, hälsofostran och internationalisering,
            icke-lärarledda lektioner och kostnadstäckningen över huvud taget.
            Vad vi främst saknar är innehållet i gymnasieskolan, dvs.
          </note>
          <note>
            läroplan, mål och riktlinjer. Hur skall utvärdering ske? Hur
            skall betygssystemet se ut? Detta är frågor som får konsekvenser
            för skolans arbetssätt och form.
          </note>
          <note>
            Det hade varit på sin plats med en konsekvensanalys innan århundradets
            gymnasiereform sjösattes, men som vanligt kör
          </note>
          <note>
            Göran Persson över folket på fältet med sin ångvält, utan hänsyn
            till konsekvenserna för elever och lärare. Miljöpartiet yrkar
            med andra ord avslag på propositionen angående den nya gymnasieskolan.
          </note>
          <note>
            Gymnasieskolans gröna meny ser ut på följande sätt. I miljöpartiets
            framtida gymnasieskola väljer eleven fritt i det individuella
            programmet de etapper i olika ämnen hon vill eller anser sig behöva
            ha. Skolan blir årskurslös. Årsklass indelning ersätts av undervisningsgrupper
            för skilda ämnesetapper. Eleven samlar alltså, i egen takt, ihop
            kurser/etapper. Det blir oerhört viktigt med sakkunnig vägledning
            vid elevens uppläggning och planering av studievägen.
          </note>
          <note>
            Miljöpartiets gymnasieskola betonar de existentiella frågorna,
            överlevnaden, framtiden för barn och barnbarn -- där skolan ingår
            som en viktig del i helheten -- och ser sambandet mellan skolarbete
            och kunskapens användning i och utanför skolan. Demokrati i praktisk
            handling, aktning för varje människas egenvärde och respekten
            för miljön måste vara grundläggande värderingar. Allmänbildning,
            utbildning och en mer tillfredsställande personlighetsutveckling
            aktualiseras. Livet är inte konfliktfritt. Att lära sig att förstå
            sig själv är en viktig lärdom för att kunna förstå och lösa konflikter.
          </note>
          <note>
            Miljöpartiets nya gymnasieskola innebär inte en tolvårig skolplikt,
            ett obligatorium. Varje person får däremot rätt till tre års utbildning
            som kan tas ut när man vill i livet. Åldersgränserna skall bort.
          </note>
          <note>
            Att studera två till fyra år skall vara möjligt.
          </note>
          <note>
            Studieavbrott får ske när som helst, och utlandsstudier får tillgodoräknas.
          </note>
          <note>
            Vi utvecklar det individuella programmet inte bara i teori, utan
            också i handling. Det blir det vanligaste sättet att studera.
            De nationella programmen tillsammans med ett nytt livsvetenskapligt
            program, som skapar nya möjligheter och öppnar portar till nya
            spännande högre utbildningar, blir smakprov på möjliga studievägar
            och skollängd.
          </note>
          <note>
            Den integration mellan de levande vetenskaperna, som ett livsvetenskapligt
            program skulle innebära, stämmer helt överens med vår syn på livslångt
            lärande och att lära för livet. Det anser vi borde bli varje elevs
            tillgång. Detta program skulle bygga på biologi och bli en koordination
            mellan naturvetenskap och humaniora under temat liv, hälsa och
            global överlevnad. Fysik- och kemikurserna skulle inriktas mot
            dessa vetenskapers funktion i samhället på samma sätt som biologin
            i dag kopplar ekologi med miljövård, fysiologi med medicinsk orientering
            etc. Det finns många kopplingar mellan biologi, samhällskunskap
            och etik. Ett modernt geografiämne skulle ingå och ges en samordnande
            uppgift för internationalisering, resurshushållning och global
            miljövård. Ett vidgat idrottsämne i samarbete med biologi kan
            inrymma motions- och friluftsverksamhet. Detta program kan belysa
            människans 24-timmarssituation, dvs. människan i arbete, vila
            och rekreation. Ett sådant program skulle svara mot ett stort
            antal ungdomars önskemål och passa väl in i högskolans utbildningar,
            bl.a. i humanekologisk utbildning.
          </note>
          <note>
            Ylva Johansson, denna linje skulle framför allt ge flickorna
            en chans. Ett livsvetenskapligt program i gymnasieskolan skulle
            möta dagens och framtidens behov.
          </note>
          <note>
            Båten skall sättas i sjön, men vi kan redan nu konstatera att
            den är illa rustad. Den har lappats och lagats. Något har blivit
            bättre, annat sämre. Jag vill understryka här att Lars Gustafsson
            har gjort sitt yttersta för att ro båten i land, och där har kanslipersonalen
            varit goda medhjälpare. Något positivt är att geografin kommer
            tillbaka som eget ämne. Det är viktigt för miljökunskapen och
            dess ställning, men detta sker bara i två av programmen.
          </note>
          <note>
            Det negativa överväger. Hela denna hantering har, som vanligt,
            forcerats fram. Resultatet vet vi. Här behövs en gemensam kraftansamling
            för att få båten att segla. Det räcker inte att 300 milj.kr. läggs
            tillbaka av vänstern och socialdemokraterna. Det kommer antagligen
            att saknas närmare 1 miljard kronor ändå för att man skall kunna
            garantera både utbyggnad till tre år för alla program samt god
            kvalitet på samtliga program. Vilka skall stå för dessa pengar?
            Är det kommunerna och arbetsgivarna? Hela tiden ställs större
            krav på kommunerna men de ekonomiska resurserna stryps. Man skall
            genom dessa rationaliseringar kunna spara 617 milj.kr.
          </note>
          <note>
            Varför är treårigheten helig? Den senaste ÖGY-
          </note>
          <note>
            rapporten visar att eleverna är grundligt trötta på skolan och
            de allmänna ämnena, speciellt om de inte förstår meningen med
            dem. Varför skall de tvingas in i en andra klassens teoriskola
            där den arbetsplatsförlagda utbildningen minskar jämfört med ÖGY?
            De praktiska inslagen borde i stället ha uppvärderats. Detta är
            en felsyn, och det är cyniskt.
          </note>
          <note>
            Den verkliga innebörden blir ju att dessa elever inte duger som
            de är. Det är inte fint nog att vara en skicklig yrkesarbetare
            eller hantverkare. Det är bara teoretiska kunskaper som räknas.
            Är det riktigt att påtvinga dem något som de inte vill ha?
          </note>
          <note>
            Nej, ge dem yrkesstoltheten tillbaka!
          </note>
          <note>
            Vi vet att den treåriga omsorgslinjen har utvecklats bra. Här
            finns bra arbetsplatsförlagda utbildningar.
          </note>
          <note>
            Men varför låta kvantitet gå före kvalitet och bygga ut alla
            program till tre år?
          </note>
          <note>
            Vad vi behöver är en gymnasieskola som både lär för livet och
            ständigt manar till ett livslångt lärande, en kunskapsskola och
            en utveckla-dig-själv-skola för att klara dagens och morgondagens
            enorma globala problem. Att tänka globalt och handla lokalt innebär
            att en elev som lämnar gymnasieskolan vet och förstår hur man
            analyserar resursflöden och kan ta del i och skapa lösningar av
            de verkliga problemen. Det ingår i livets utmaningar, och alla
            elever bör ha denna kunskap för att kunna vara med och påverka
            framtiden på denna jord.
          </note>
          <note>
            Herr talman! Jag yrkar bifall till reservationerna 2
          </note>
          <note>
            och 4.
          </note>
          <note>
            Slutligen vill jag också säga att kampen för SSVH
          </note>
          <note>
            och SSVN har gett positivt resultat. Vi i miljöpartiet kommer
            fortsättningsvis att stödja distansutbildningscentrum, och det
            är en framgång både för de vuxna som vill skräddarsy sina utbildningar
            och framför allt för de döva och hörselskadade. Vi ser detta som
            ett komplement till
          </note>
          <note>
            KOMVUX och inte som något som konkurrerar med KOMVUX.
          </note>
          <note type="speaker">
            Anf. 39 YLVA JOHANSSON (v) replik:
          </note>
          <note>
            Herr talman! Eva Goe s talade om konsekvenserna av kunskap som
            ingen ytterst är ansvarig för. Jag skulle kunna dra parallellen
            och fråga om konsekvensen av en skolpolitik som ingen ytterst
            tycks vara ansvarig för. Om man i miljöpartiet tar sig ton och
            underkänner en gymnasiereform i sin helhet, en reform som till
            stora delar är efterlängtad ute i skolorna, är det inte för mycket
            begärt att miljöpartiet också på ett någorlunda begripligt sätt
            anger vilket alternativ man i stället har tänkt sig.
          </note>
          <note>
            Nu kallade Eva Goe s detta alternativ för en pedagogisk revolution.
            Då vill jag ha sagt, att om det är enligt detta mönster som revolutioner
            skall utkämpas, är inte jag någon revolutionär.
          </note>
          <note>
            Eva Goe s säger att de levande vetenskaperna och belysning av
            människors 24-timmarssituation är en särskild lämplig utbildning
            för flickor. Vad är det för kvinnosyn som gör att miljöpartiet
            anser att det mischmasch som kommer ut när man stoppar en rad
            s.k. gröna ord i en mixer som kommer ut i en sörja skall vara
            särskilt lämpligt för flickor? Vad är det för kvinnosyn som ligger
            bakom en sådan slutsats?
          </note>
          <note type="speaker">
            Anf. 40 EVA GOE S (mp) replik:
          </note>
          <note>
            Herr talman! Anfall är bästa försvar, tycks Ylva
          </note>
          <note>
            Johansson ha som rättesnöre och mål. Jag vill egentligen inte
            gå in i genmäle, eftersom jag inte anser att det är bra att använda
            sig av sådana uttryck som Ylva Johansson här gjorde. Jag undrar
            vem som har dåligt samvete och sitter i knä på vem.
          </note>
          <note>
            Vi har ju kommunaliseringsdebatten i gott minne.
          </note>
          <note>
            När jag talar om en pedagogisk revolution, menar jag att även
            lärarna och studievägledare skall få en utbildning i hur man handleder
            eleverna så att de kan välja bästa tänkbara skolutbildning och
            studieväg. Detta skall ske redan på mellanstadiet och högstadiet,
            och det gör det inte i dag. Det behövs därför en enorm fortbildning.
          </note>
          <note>
            Ylva Johansson hårdrar mitt resonemang och menar att det som
            jag syftar på när jag talar om ett livsvetenskapligt program är
            utbildning om människans 24-timmarssituation och det är därför
            som kvinnorna och flickorna skulle tycka att det var bättre. Den
            slutsatsen får stå för henne.
          </note>
          <note>
            Jag menar att basen utgörs av att humaniora och naturvetenskap
            kopplas ihop. På detta sätt kan man möta de globala miljöproblemen,
            och det tilltalar flickorna på ett annat sätt. Vi har så få linjer
            som tilltalar både flickor och pojkar, och speciellt flickorna,
            i dessa program. Jag tycker inte att dessa nationella program
            är tillräckligt bra. Jag anser därför att dessa ämnen borde få
            blomma ut. Detta har biologilärarna själva föreslagit.
          </note>
          <note>
            Jag ser detta som något oerhört viktigt för att möta de globala
            miljöproblem som de ungdomar som går ut gymnasieskolan står inför.
          </note>
          <note type="speaker">
            Anf. 41 YLVA JOHANSSON (v) replik:
          </note>
          <note>
            Herr talman! Nu säger Eva Goe s att den pedagogiska revolutionen
            består av fortbildning för lärare och syo-funktionärer. Det är
            något helt annat än det som står i miljöpartiets reservation där
            man yrkar avslag på propositionen.
          </note>
          <note>
            När det gäller att sammankoppla humaniora med naturvetenskap
            och satsa på globala frågor i skolan, kan vi vara överens om den
            målsättningen. Men man kommer aldrig att uppnå sina mål, Eva Goe
            s, om man inte lägger ner ett seriöst arbete för att utarbeta
            ett sådant alternativ, och det menar jag att miljöpartiet inte
            har gjort.
          </note>
          <note>
            Eva Goe s tog upp frågan om i vilket knä man sätter sig i. Till
            det vill jag säga: Vi väljer båda i vilket knä vi vill sitta.
            Men frågan är om man har gjort ett bra val eller inte.
          </note>
          <note type="speaker">
            Anf. 42 EVA GOE S (mp) replik:
          </note>
          <note>
            Herr talman! Om Ylva Johansson anser att vi i miljöpartiet inte
            har arbetat seriöst med detta är det därför att Ylva Johansson
            inte har förstått vad det handlar om. Vi har inte samma värderingar,
            det är bara så.
          </note>
          <note>
            Detta förslag har utarbetats med hjälp av de miljöpartister ute
            i landet som befinner sig på skolstyrelsenivå. Att ifrågasätta
            det arbetet tycker jag är oförskämt. Vi har byggt upp ett nätverk
            med
          </note>
          <note>
            125 miljöpartister ute i landet som aktivt arbetar med dessa
            frågor på lokal nivå. Dessutom hade vi ynka tre veckor på oss
            att ta ställning till gymnasiepropositionen, och vi har haft en
            konferens om detta. Ni skall inte komma och anklaga oss för att
            inte arbeta seriöst bara för att vi inte anammar och kopierar
            vänsterns förslag.
          </note>
          <note>
            Vad är det för fel att göra som man exempelvis gör på Island,
            där man har modulsystem och bygger upp utbildningen på ett annat
            sätt? De har ett friare system än det vi har i dag. Nu har vi
            återigen bundit upp oss -- vi har bakbundit händerna. Det vi vill
            ha är en friare, framtidsinriktad skola där t.ex. de som går yrkesutbildning
            också skall kunna vara lärlingar och studera på komvux på kvällar
            om de så vill. De skall kunna studera olika språk om de vill komplettera
            med dessa ämnen. Vad är det för fel att få ett individuellt val
            och att ta bort alla hinder som gör att detta eventuellt stoppas,
            dvs. att åldersgränserna tas bort?
          </note>
          <note>
            Det är lätt att säga att vi inte skulle arbeta seriöst.
          </note>
          <note>
            Det är en annan sak att ni inte förstår vad som står i miljöpartiets
            förslag. Vänsterpartiet hade förut svårt att ställa frågor, och
            det är kanske ännu svårare för vänsterpartiet att svara. Men jag
            hoppas att vi framöver kanske uttrycker oss litet klarare när
            vi ser hur bråttom det är om vi skall rädda denna planet.
          </note>
          <note>
            Tredje vice talmannen anmälde att Ylva Johansson anhållit att
            till protokollet få antecknat att hon inte ägde rätt till ytterligare
            replik.
          </note>
          <note>
            f24 &gt;
          </note>
          <note type="speaker">
            Anf. 43 LARS SVENSSON (s):
          </note>
          <note>
            Herr talman! Det har i och för sig varit mycket intressant att
            sitta och lyssna på den debatt som hittills har förevarit. Jag
            skall försöka att senare i mitt anförande besvara en del av de
            frågor och ta upp en del synpunkter som framförts i diskussionen.
            Men jag vill först framföra några principiella synpunkter.
          </note>
          <note>
            Den proposition som vi nu diskuterar och det betänkande som är
            en följd av denna proposition har stor betydelse. Propositionen
            ''Växa med kunskaper'' gäller såväl gymnasieskolan som vuxenutbildningen
            och kommer att bli en av våra viktigaste reformer.
          </note>
          <note>
            Det finns många skäl till varför vi nu bör ta ställning till
            den framtida gymnasieskolan. Samhällets utveckling, näringslivets
            krav och den snabba förändringen ställer ökade anspråk på en kvalificerad
            och bred utbildning. Den ökande internationaliseringen kräver
            utökade baskunskaper inom alla yrkesområden. De kunskapsintensiva
            arbetsuppgifterna, som redan har kommit i arbetslivet och ökar
            ytterligare, fordrar utbildning för att vi skall klara oss i den
            hårdnande internationella konkurrensen men också för att den enskilda
            människans ställning skall stärkas.
          </note>
          <note>
            Framtiden kommer att ställa ännu större krav på ett livslångt
            lärande. Gymnasieskolan måste ge goda kunskaper för dem som studerar
            vidare på högskola men även för dem som väljer de yrkesförberedande
            utbildningarna som syftar till arbete direkt efter gymnasieskolan.
          </note>
          <note>
            Gymnasieskolan skall inte leda till några återvändsgränder utan
            ge möjligheter för vidareutbildning när och om ungdomarna senare
            önskar detta. Den skall också ge den enskilde möjlighet att själv
            utvecklas såväl i arbetet som personligt.
          </note>
          <note>
            Propositionen, som i sina huvuddrag tillstyrks, innebär att alla
            linjer eller program -- som de nu kallas -- blir treåriga. Vi
            jämställer därmed de yrkesförberedande och de studieförberedande
            programmen vad gäller studietid. Det är alltså både en kvantitativ
            och en kvalitativ höjning.
          </note>
          <note>
            De yrkesförberedande programmen får en ökad andel allmänna ämnen,
            dvs. svenska, matematik, samhällskunskap m.fl. Det gör att alla
            får en allmän behörighet till högskolan. Vi upphäver alltså återvändsgränderna
            inom gymnasieskolan. Det är i sig en kvalitativ förbättring, och
            det ökar också jämställdheten. Däremot leder det inte till att
            alla automatiskt kan komma in på vilken högskoleutbildning som
            helst. Det kan också krävas särskild behörighet. Men det gäller
            också för andra studerande.
          </note>
          <note>
            Liksom andra studerande som önskar komma in på högskolan får
            de elever som kommer från gymnasieskolans yrkesförberedande kurser
            söka in på betyg och det prov som man skall genomgå.
          </note>
          <note>
            Det kommer att bli 16 nationella program. 14
          </note>
          <note>
            program blir yrkesförberedande och 2
          </note>
          <note>
            studieförberedande. I alla dessa program finns en kärna av gemensamma,
            allmänna ämnen: svenska, engelska, samhällskunskap, matematik,
            idrott och hälsa, estetisk verksamhet, religionskunskap, individuellt
            val och specialarbete.
          </note>
          <note>
            På vuxenutbildningens område föreslås att den nuvarande grundutbildningen
            för vuxna, grundvux, och etapp 1 i den kommunala vuxenutbildningen,
            ersätts av grundläggande vuxenutbildning från
          </note>
          <note>
            1992/93. Den skall svara mot grundskolans utbildning. Därefter
            följer gymnasial vuxenutbildning. Till denna kan läggas påbyggnadsutbildning,
            som skall kunna ge vuxna högre kompetens i ett yrke eller utbildning
            till ett annat yrke.
          </note>
          <note>
            Den del av propositionen som gäller komvux har inte skapat någon
            större oenighet i utskottet. Men på några punkter har propositionens
            förslag ändrats i utskottet.
          </note>
          <note>
            En punkt gäller statens skolor för vuxna i
          </note>
          <note>
            Norrköping och Härnösand. Det föreslogs i propositionen att dessa
            skulle avvecklas. Här förelåg motioner från andra partier och
            även från mina partivänner inom mitt eget parti. Utskottet avstyrker
            därför i total enighet propositionens förslag att dessa skolor
            skall läggas ned.
          </note>
          <note>
            Den fråga som väckt störst intresse är timplanerna för de studieförberedande
            programmen. Här har utskottet gjort betydande förändringar genom
            att en uppgörelse träffades i utskottet mellan centern, vänsterpartiet
            och socialdemokraterna som innebar att de 330 milj.kr. i besparing
            som föreslogs i propositionen återfördes. Denna uppgörelse ger
            möjlighet att utöka timplanerna för de studieförberedande programmen,
            dvs. för de naturvetenskapliga och samhällsvetenskapliga programmen,
            till det tidsomfång som dessa utbildningar i stort sett har för
            närvarande.
          </note>
          <note>
            Innan jag fortsätter med att tala om timmar inom dessa program,
            vill jag göra följande jämförelse med hur läget är i dag.
          </note>
          <note>
            Vi räknar i s.k. klocktimmar, dvs. 60-
          </note>
          <note>
            minuterstimmar i stället för som nu i s.k.
          </note>
          <note>
            veckotimmar, dvs. 40-minuterstimmar.
          </note>
          <note>
            Vi talar om nettotid i stället för bruttotid, dvs.
          </note>
          <note>
            antalet timmar är verkligen garanterade att användas just till
            undervisning i de ämnen som anges i timplanen, och det finns ingen
            risk för att någon tid försvinner till andra aktiviteter. Det
            betyder att ungdomarna är garanterade undervisningstid i enlighet
            med den timplan som föreligger, och det får inte ske några förändringar
            i förhållande till denna.
          </note>
          <note>
            Vi talar om antalet timmar i ett ämne för alla tre åren tillsammans,
            och inte som nu om antalet timmar per vecka och årskurs. Det är
            därför svårt att i detalj jämföra det nya systemet med det gamla.
          </note>
          <note>
            Det är viktigt att framhålla att timtiden skall läggas ut under
            en treårsperiod, och den timplan som nu föreligger skall fördelas
            under en treårsperiod. Det kommer att öka möjligheterna för lärare
            men även för elever att medverka till att göra undervisningen
            så bra som möjligt.
          </note>
          <note>
            Den totala garanterade lärarledda undervisningstiden har vi nu
            höjt till 2 180 timmar från propositionens 1 650 resp. 1 750 timmar.
            På motsvarande sätt har vi höjt de övriga programmen till 2 400
            timmar från propositionens 2 250. Detta leder till att vi därigenom
            kan tillmötesgå en hel del av de önskemål som funnits, som vi
            stött på vid uppvaktningar och som förelegat i motioner.
          </note>
          <note>
            Vi har ökat timtalet för svenska inom alla program till 200 timmar,
            dvs. också i de yrkesförberedande programmen. I propositionen
            föreslogs 140
          </note>
          <note>
            timmar.
          </note>
          <note>
            Vi har 190 timmar i de både studieförberedande programmen för
            språk två, dvs. oftast tyska eller franska.
          </note>
          <note>
            Vi har också 190 timmar för språk tre på ekonomisk och humanistisk
            gren inom det samhällsvetenskapliga programmet samt utrymme för
            ett fjärde språk på den humanistiska grenen.
          </note>
          <note>
            Inte minst viktigt har vi genom att höja timtalet för elevernas
            individuella val till 190 timmar gjort det möjligt för eleverna
            att välja alternativt. De som så önskar och har förutsättningar
            kan ytterligare öka på sina språkkunskaper.
          </note>
          <note>
            Vi har lagt in ämnet religionskunskap inom alla program, dvs.
            i den s.k. kärnan, och även i de 14
          </note>
          <note>
            yrkesinriktade program där det i dag ej finns.
          </note>
          <note>
            Vi har återinfört ämnet geografi i det samhällsvetenskapliga
            programmet.
          </note>
          <note>
            Vi har slutligen kunnat öka timtalet för de naturvetenskapliga
            ämnena fysik, kemi och biologi, liksom för matematik, historia,
            psykologi och filosofi.
          </note>
          <note>
            Alla de ökningar som jag nu talat om är i förhållande till propositionens
            förslag.
          </note>
          <note>
            Sammanfattningsvis kan man säga att timplaneförslaget garanterar
            en större nationell likvärdighet. De svenska eleverna blir bättre
            rustade i språk, vilket är viktigt inte minst med hänsyn till
            den ökande internationaliseringen.
          </note>
          <note>
            Beträffande de yrkesförberedande programmen har vi i förhållande
            till propositionens förslag lagt till några grenar inom följande
            program:
          </note>
          <note>
            Byggnadsplåt i byggprogrammet, Fartygstekniker i energiprogrammet,
            Storhushåll i hotell- och restaurangprogrammet, Tandsköterska
            i omvårdnadsprogrammet. Dessa grenar har önskats av arbetsmarknadens
            parter och föreslagits i flera av de motioner som väcktes under
            allmänna motionstiden.
          </note>
          <note>
            Vi behåller propositionens förslag om en ogrenad första årskurs,
            men framhåller att skolan göra klassindelning för alla program
            på ett sådant sätt att det speglar elevernas val av gren.
          </note>
          <note>
            Vi föreslår också att yrkesnämnderna även i fortsättningen skall
            medverka i kursplanearbetet för de yrkesförberedande nationella
            programmen.
          </note>
          <note>
            Vi betonar också yrkesrådens betydelse på det lokala planet för
            att den arbetsplatsförlagda utbildningen skall bli väl fungerande
            och bra.
          </note>
          <note>
            Låt mig sedan göra några kommentarer till de reservationer till
            utskottets förslag som avgivits.
          </note>
          <note>
            Det är trist att moderater och folkpartister inte vill diskutera
            propositionens förslag utan endast yrkar avslag. Det är fel när
            man säger att man inte har tid att göra det. I samband med behandlingen
            i utskottet meddelade företrädare för såväl moderata samlingspartiet
            som folkpartiet liberalerna att de bara hade ett yrkande, nämligen
            avslag. I det fall detta inte skulle bli utskottets bedömning,
            ansåg man sig inte ha anledning att diskutera några detaljer.
            I det läget fanns det självfallet inte underlag eller möjlighet
            från vår sida att föra en diskussion med moderater och folkpartister
            innan utskottet förelades ett förslag.
          </note>
          <note>
            De var inte intresserade att diskutera den framtida gymnasieutbildningen.
            De hade bara ett önskemål, nämligen att avslå propositionens förslag.
          </note>
          <note>
            I propositionens förslag finns de principiella synpunkter som
            jag tidigare redovisade och som vi socialdemokrater anser så angelägna
            att de bör utgöra en grund för hur den framtida gymnasieskolan
            skall se ut.
          </note>
          <note>
            Moderaterna har alltid haft en negativ syn på att lyfta den allmänna
            kunskapsnivån för alla. Ni har ännu inte förstått att alla behöver
            breda baskunskaper för att stärka sin ställning på arbetsmarknaden
            och kunna utveckla sig själv. Ni accepterar inte och förstår inte
            att alla i produktionen, även arbetaren, medverkar till att utveckla
            vårt näringsliv.
          </note>
          <note>
            Däremot har parterna på arbetsmarknaden, såväl
          </note>
          <note>
            SAF som LO och TCO, själva varit med i ÖGY-
          </note>
          <note>
            utredningen och föreslog där såväl längre gymnasieutbildning,
            nämligen en treårig, för alla som utbildning i allmänna ämnen.
            Dessa två förslag utgjorde grunden i ÖGY-utredningen, nämligen
            en förlängd utbildning och att allmänna ämnen skulle tillföras.
          </note>
          <note>
            Arbetsmarknadens parter applåderar nu det förslag som läggs fram,
            men ni moderater ställer er utanför. Ni har inte kontakt med verkligheten
            utanför detta hus. Det är extra tragiskt att kunna konstatera
            att folkpartiet nu också har hoppat på denna vagn. Också ni har
            ställt er utanför diskussionen om en bättre gymnasieskola för
            alla.
          </note>
          <note>
            Det beror kanske på att ni anser det så väsentligt att till varje
            pris komma överens med moderaterna.
          </note>
          <note>
            Jag vill i detta sammanhang hänvisa till den reservation som
            Larz Johansson tidigare diskuterade här i kammaren.
          </note>
          <note>
            När vi år 1988 diskuterade ÖGY-försöket, Carl-
          </note>
          <note>
            Johan Wilson, ville också ni, vilket ni säger i reservationen,
            ställa er bakom en treårig utbildning. Men ni ansåg att det gick
            alldeles för snabbt och ville därför att förslaget skulle genomföras
            över hela fältet året efter.
          </note>
          <note>
            Vad är det för skillnad mellan det som sker inom
          </note>
          <note>
            ÖGY-försöket och det förslag som föreligger? I
          </note>
          <note>
            båda fallen är det en treårig verksamhet. Både inom ÖGY-försöket
            och i det nu föreliggande förslaget finns det allmänna ämnen.
            Det finns nu en större del allmänna ämnen än i ÖGY-försöket. Den
            arbetsplatsförlagda utbildningen utgör inte som i
          </note>
          <note>
            ÖGY-försöket 10 resp. 10 och 60 % under de tre åren, utan nu
            skall 15 % kunna läggas ut under samtliga tre år.
          </note>
          <note>
            Vad är det för skillnad, Carl-Johan Wilson? Är det inte så att
            ni har backat och inte vill genomföra den gymnasieskola som är
            så viktig och som parterna på arbetsmarknaden vill ha? Och varför
            vill de ha den skolan? Jo, därför att de vet att vad de anställda
            i första hand behöver är bra grundutbildning.
          </note>
          <note>
            Dessutom behöver de en yrkesspecifik utbildning, och i den kombineras
            nu yrkesteori med arbetsplatsförlagd utbildning. Det är en utbildning
            som inte hindrar den enskilde från att sedan gå vidare i utbildningens
            värld.
          </note>
          <note>
            Moderaternas syn har ju varit att man skall ge så litet som möjligt.
            De lever fortfarande i föreställningen att all yrkesutbildning
            så långt som möjligt -- det sade Ann-Cathrine Haglund själv --
          </note>
          <note>
            skall förläggas ute på resp. arbetsplatser.
          </note>
          <note>
            Vad blir det av detta? Det blir en väldigt dålig grundutbildning,
            och det styr individen till ett speciellt område. Det skapar inte
            den valfrihet som vi förväntar att ungdomarna skall få. I den
            föränderliga värld som vi nu lever i, med företag som förändras
            och där rationaliseringarna går fram, behöver alla en bra grundutbildning,
            för att därigenom kunna skaffa sig den utbildning de behöver framöver.
          </note>
          <note>
            Jag tycker att det är viktigt att vi tar upp detta. Vi har använt
            för litet tid i dag åt att diskutera den grundläggande yrkesutbildningen,
            den gymnasieutbildning som är så väsentlig. Det är inte enbart
            högskoleutbildningen som driver det svenska samhället framåt.
            De svenska företagen utvecklas inte enbart beroende på akademiker
            och liknande. De utvecklas beroende på de yrkeskunskaper och de
            breda kunskaper som de stora arbetargrupperna har.
          </note>
          <note>
            De breda grupperna skall också få möjligheter att delta aktivt
            i det utvecklingsarbete som sker. Då måste vi ge dem en ordentlig
            grundutbildning. Det vill inte moderaterna vara med om. Så litet
            som möjligt till den breda massan! är deras paroll. Den linjen
            har nu också folkpartiet slagit in på.
          </note>
          <note>
            Det skall i och för sig bli intressant att se vad som kommer
            att ske. Propositionen skall ju rivas upp, säger ni, om ni kan
            få majoritet. Vem skall ni göra det tillsammans med? Skall ni
            göra det tillsammans med Eva Goe s i miljöpartiet? Hon har ju
            sagt här att hon ställer inte en gång upp på det förslag ni har
            lagt fram, trots att hon yrkar avslag på propositionen.
          </note>
          <note>
            Centern kan ni inte gärna räkna med. Det har ju klart framgått
            av Larz Johanssons inlägg här.
          </note>
          <note>
            Centern och vi har under en lång följd av år haft i stort sett
            samma syn på utbildningspolitiken. Och det är naturligt, därför
            att vi vet vad det betyder både för den enskilde, för alla människor,
            och för samhället att ha en så bra grundutbildning som möjligt.
          </note>
          <note>
            Lärlingsutbildningens tid är förbi. Vi kommer att behöva den
            i vissa speciella fall. Den finns och har möjligheter att finnas
            inom den nya gymnasieskolan. Men vad som är viktigt är att den
            i så fall måste kombineras med de allmänna ämnen som man förutsätter
            att alla som väljer gymnasieskola skall ha.
          </note>
          <note>
            Gymnasieskolan är frivillig. Ingen tvingas att gå i gymnasieskola.
            Men jag tycker att både Ann-
          </note>
          <note>
            Cathrine Haglund och Carl-Johan Wilson läser ur rapporten från
            ÖGY litet felaktigt. Vad är det som har skett? Vad har man utrett
            för någonting? Vad är det rapporterna säger?
          </note>
          <note>
            Man pekar på de problem som har funnits under de två första åren,
            och man håller nu på att färdigställa den tredje rapporten. Man
            är medveten om att det kan vara svårigheter att skaffa handledare.
          </note>
          <note>
            Däremot har det inte varit några svårigheter att få sökande.
          </note>
          <note>
            Det finns alltså ett intresse bland ungdomarna att välja en treårig
            yrkesinriktad utbildning. Det pekar mot att alla skall få chansen
            att skaffa sig en sådan.
          </note>
          <note>
            En fråga som jag gärna skulle vilja ta upp är: Hur skulle en
            gymnasieskola se ut enligt moderaternas och folkpartiets förslag?
            De säger att de 32 veckor som vi har som underlag i vårt förslag
            inte räcker, utan att det är nödvändigt att gå längre. Är det,
            som
          </note>
          <note>
            Ylva Johansson sade, proven ni skall ta väck? Är det SYO-medverkan
            ni skall ta väck? Är det studiebesöken ni skall ta väck? Eller
            är det fråga om att förlänga antalet dagar utöver 172 per år?
          </note>
          <note>
            Skall ni få in mer timtid, måste det gå ut över något annat.
            Vill ni ta bort det individuella valet? Litar ni inte på eleverna
            eller vill ni inte ge eleverna möjlighet att vara med om att styra
            sin egen utbildning och välja den utbildning som de kan vara intresserade
            av och möjlighet att öka på sina ämnen? Är det detta ni vill?
          </note>
          <note>
            Någonting måste ni göra för att öka den timplanelagda tiden,
            annars räcker inte dagarna till. Ni måste skära någonstans. Det
            skulle vara intressant att få reda på vad ni vill göra.
          </note>
          <note>
            Jag tycker att det är bra att riksdagen i dag kan ta ställning
            till den nya gymnasieskolan. Det ger en förutsättning både för
            den enskilda individen att utvecklas och för det svenska näringslivet
            att utvecklas i framtiden. Det är vi tre partier som nu står bakom
            det här förslaget som kommer att se till att Sverige utvecklas
            i framtiden, medan ni andra sätter er vid sidan om och motarbetar
            en utveckling som vi behöver både som människor och som land.
          </note>
          <note>
            Jag ber att få yrka bifall, herr talman, till utskottets förslag.
          </note>
          <note>
            Anf. 44 ANN-CATHRINE HAGLUND (m)
          </note>
          <note>
            replik:
          </note>
          <note>
            Herr talman! Ja, Lars Svensson, nog skall vi göra allt vad vi
            kan för att reparera och restaurera utbildningspolitiken, det
            kan jag försäkra. Framför allt skall vi skapa en skola som ger
            alla elever kunskaper och färdigheter, inte en skola som slår
            ut vissa elever.
          </note>
          <note>
            Lars Svensson säger att utbildningsutskottet har lagt på timmar
            och förbättrat propositionen. Ja, ni har lagt på timmar, och det
            är i och för sig bra, det sade jag tidigare. Men ni har alldeles
            för låg ambitionsnivå. Det är fortfarande viktiga ämnen där timtalet
            minskar.
          </note>
          <note>
            Det går inte att på så kort tid göra de förbättringar som är
            nödvändiga i ett förslag som i sin grundkonstruktion är fel. Vi
            har begärt ett nytt förslag som bl.a. skall ta hänsyn till den
            utvärdering som borde ha varit klar innan propositionen skrivits
            och i alla fall innan beslut fattas, den utvärdering som jag citerade
            ur i mitt inledningsanförande.
          </note>
          <note>
            Lars Svensson säger att det finns inga problem med rekryteringen.
            Faktum är att på IN-linjen finns det stora rekryteringsproblem.
            Det framgår när man tittar på rapporterna från det tredje året.
            Dessutom är det väldigt många som hoppar av, därför att de går
            ut i produktionen redan under utbildningen.
          </note>
          <note>
            Det finns stora variationer, och det är problem med betygsättningen.
            Framför allt är det problem med kostnaderna. Man har inte klarat
            ut vare sig vad försöksverksamheten kommer att kosta eller vad
            det kommer att kosta med ett genomförande av tre år för alla.
          </note>
          <note>
            Det är inte tiden som är det viktiga, Lars Svensson, utan det
            är kompetensen som är det viktiga, vad eleverna kan lära sig,
            målen för utbildningen. Det är inte utbildningens längd, utan
            det är målet, kraven i kommande studier och kommande yrkesverksamhet
            som skall styra vad utbildningen skall innehålla.
          </note>
          <note>
            Det här har nämnts flera gånger i dag, och jag skall därför läsa
            direkt ur ett dokument från SAF. I det står: ''Utbildningstidens
            längd skall kunna variera och styras av utbildningens mål och
            individens behov.'' Det överenstämmer exakt med vad jag tidigare
            har sagt i debatten.
          </note>
          <note>
            Anf. 45 CARL-JOHAN WILSON (fp)
          </note>
          <note>
            replik:
          </note>
          <note>
            Värderade talman! Min vän Lars Svensson trodde inte att folkpartiet
            liberalerna ville medverka till en god gymnasieskola. Han tror
            tydligen att det bara är han som vill det. Jag inledde mitt första
            inlägg med att uttrycka respekt för ambitionerna i socialdemokraternas
            förslag. Det är självklart, sade jag, att det av regeringen framlagda
            förslaget inte är avsett att vara dåligt, utan att det är ett
            förslag till gymnasieskola som en socialdemokrat skall kunna vara
            stolt över. Jag vill gärna att Lars Svensson och andra ger mig
            samma respekt genom att säga att också jag vill medverka till
            en god gymnasieskola och inte medverka till att hantera vissa
            elever på gymnasieskolan på ett sämre sätt än andra.
          </note>
          <note>
            Det som gör att vi är kritiska och inte kan ställa oss bakom
            resultatet av det hastigt utförda arbetet är just att tiden inte
            har räckt till. Den ene efter den andre av er säger ju att ni
            inte har hunnit med allt.
          </note>
          <note>
            Vi anser att tiden i utbildningsutskottet var alldeles för kort
            för att ta reda på vad folk som arbetar med dessa frågor ute i
            landet tycker. Det är en grundanmärkning.
          </note>
          <note>
            Både Larz Johansson och Lars Svensson har angripit folkpartiet
            för att jag i dag skulle ha sagt något som inte överensstämmer
            med innehållet i en reservation som jag har skrivit under. Det
            är riktigt att Kerstin Keen och jag i en tidigare reservation
            har sagt precis det som Larz Johansson här citerade och som också
            Lars Svensson nämnde. Men om de hade besvärat sig med att läsa
            vad vi sade i andra reservationer i samma betänkande, skulle de
            ha funnit att det överensstämde exakt med vad vi tidigare har
            sagt. Vi har exempelvis sagt att utskottet anser att studierna
            på de yrkesinriktade linjerna i gymnasieskolan bör organiseras
            så att etappavgångar blir möjliga för elever som behöver det.
            Vi har också sagt att även de allmänna ämnena skall kunna studeras
            i modulform. Det är ju tacksamt att haspla ur sig kritik mot vad
            vi har sagt när man bara plockar ut enskilda saker. Så var det
            med det.
          </note>
          <note type="speaker">
            Anf. 46 EVA GO ES (mp) replik:
          </note>
          <note>
            Herr talman! Jag skall först instämma med vad
          </note>
          <note>
            Lars Svensson sade om att alla måste ges rätt till en bra grundutbildning.
            Det tycker jag är oerhört viktigt. Vi i miljöpartiet anser att
            det kan uppnås precis på det sätt som vi förordar. Eleverna skall
            själva få lägga upp sitt studieprogram och välja arbetstakt. Vad
            är det för fel på det? De skall ha möjlighet att praktisera innan
            de inleder sina studier på gymnasiet. De skall också få studera
            som lärling och studera andra saker på kvällstid. Varför skall
            inte det vara möjligt?
          </note>
          <note>
            Jag vet att det står i propositionen någonting om att det här
            är en tanke som inte skall överges. Själv tycker jag att det är
            något som bör utvecklas.
          </note>
          <note>
            Människor bör få möjlighet att fördjupa sina yrkeskunskaper.
            Det är något som skall uppmuntras och inte desavoeras. Tidigare
            hade eleverna i ÖGY-projektet åtminstone 60 procents praktik det
            sista året. Nu får de 15 procents praktik varje år. Det blir alltså
            mindre praktiska inslag i undervisningen. Jag kommer själv från
            en arbetarfamilj och tycker att praktik är viktigt. Har jag fel
            när jag påstår att det blir mindre praktik och mindre av fördjupning
            i de yrkesspecifika linjerna?
          </note>
          <note>
            Jag tycker det är bra att förslaget till ny gymnasieskola omfattar
            en linje med utbildning i storhushåll. Men jag anser att det skall
            vara möjligt för lanthushållsskolorna att ta på sig ansvaret för
            den utbildningen. Det finns en liten klausul i betänkandet om
            det.
          </note>
          <note>
            Vad är det för fel på miljöpartiets förslag om att kräva en konsekvensanalys
            när propositionen förelåg? När satte vi oss på bakhasorna och
            sade att vi absolut inte ville arbeta med de olika frågorna på
            ett seriöst sätt? Vad vi gjorde var att säga att vi skulle vänta
            och se vad som hände. Men ingen tog kontakt med oss. Vad är det
            för fel på att göra en konsekvensanalys när det läggs fram en
            proposition som inte täcker kostnaderna för det man har tänkt
            genomföra. Propositionen var inte av god kvalitet och definitivt
            inte framtidsinriktad.
          </note>
          <note>
            Jag tycker att vi i miljöpartiet pekar på möjligheterna att få
            en skola som är anpassad både till dagens och framtidens krav.
            Jag sitter med i betygsberedningen, och där har vi sagt att vi
            vill ha en fördjupad kunskapssyn och ett problemlösande undervisningssätt.
            Det kräver enormt mycket av lärarna och handledarna. Deras elevstödjande
            verksamhet får inte minska utan tvärtom öka.
          </note>
          <note>
            Likaså krävs det fortbildning. Detta likvärdighetstänkande om
            att alla skall få tillräckliga förkunskaper och direkt efter gymnasiet
            kunna börja på högskolan är skenbart. Att påstå det är kanske
            t.o.m. att göra eleverna en björntjänst.
          </note>
          <note type="speaker">
            Anf. 47 LARS SVENSSON (s) replik:
          </note>
          <note>
            Herr talman! På en direkt fråga i utskottet svarade
          </note>
          <note>
            Eva Goe s att hennes yrkande var ett avslag på propositionen.
            Då fanns det alltså inte underlag för eller möjlighet att föra
            en diskussion med miljöpartiet. I stället fick de tre övriga partierna
            diskutera hur problemen skulle lösas.
          </note>
          <note>
            Det är inte fråga om att lägga in praktik ute i arbetslivet,
            utan det handlar om arbetsplatsförlagd utbildning. Det tycker
            jag är mycket angeläget att markera.
          </note>
          <note>
            Om jag hade trott att Carl-Johan Wilson varit spelare, då hade
            jag kanske kunnat använda mig av en replik och sagt att han säkert
            hade tippat och satt
          </note>
          <note>
            1 x 2. I betänkandet försöker han läsa ut olika reservationer
            som inte stämde mot varandra. Det kan däremot inte jag göra. Ni
            säger att ni ställer er bakom en treårig försöksperiod samtidigt
            som ni vill att den skall komma ett år senare. Då är det inte
            tal om några etappavgångar.
          </note>
          <note>
            Även i det nya förslaget vill man använda sig av kurser eller
            moduler. Där finns alltså en liknande skillnad. Jag tror inte
            att det är meningsfullt för
          </note>
          <note>
            Carl-Johan Wilson att försöka hitta på fler ursäkter till att
            ni bytte sida.
          </note>
          <note>
            Låt mig också säga att jag inte har upplevt att ni var intresserade
            av att föra en diskussion om att nu försöka göra något åt förslaget
            till ny gymnasieskola. Ni förde fram precis samma yrkanden som
            moderaterna, dvs. avslag på propositionen och en begäran om en
            ny proposition. Ni var alltså inte villiga att diskutera med oss
            i utskottet om det fanns möjlighet att göra förändringar.
          </note>
          <note>
            Kunskaper och färdigheter är två ord som jag har hört Ann-Cathrine
            Haglund använda i varje skolpolitisk debatt. Vad leder det framlagda
            förslaget till? Jo, det leder till ökade kunskaper och färdigheter
            hos alla. Det är inte fråga om att enbart slå vakt om de studieförberedande
            utbildningarna, utan det handlar också om att skapa möjligheter
            för dem som väljer de yrkesförberedande linjerna att öka sina
            kunskaper. Men det har Ann-Cathrine
          </note>
          <note>
            Haglund inget intresse av. Hon har bara intresse av att en liten
            grupp ungdomar får fördjupade kunskaper och färdigheter. Där går
            skiljelinjen mellan oss. Vi vill se till att alla ungdomar får
            en bra grundutbildning som stärker deras möjligheter på arbetsmarknaden.
            Använd inte argumentet att det är relativt få sökande till den
            nya, treåriga IN-
          </note>
          <note>
            linjen. Det har varit mycket få sökande till industriteknisk
            linje, och det är det också till den tvååriga linjen. Det här
            är en fråga som vi gemensamt med parterna skall försöka klara
            ut.
          </note>
          <note type="speaker">
            Anf. 48 EVA GOE S (mp) replik:
          </note>
          <note>
            Herr talman! Lars Svenssons historiebeskrivning verkar inte stämma
            överens med min. Alla yrkade på avslag i första omgången i utskottet,
            eller hur?
          </note>
          <note>
            Centerpartiet, vänsterpartiet, folkpartiet och moderata samlingspartiet
            kunde av olika skäl inte acceptera detta, och vi i miljöpartiet
            krävde en konsekvensanalys. Jag vet inte om att vi har blivit
            tillfrågade flera gånger om hur vi skall kunna förändra den här
            skolan i en annan riktning. Jag gråter inte för det, men däremot
            skulle man kanske kunna hitta andra lösningar.
          </note>
          <note>
            När det gäller frågan om praktik talade jag om praktiska inslag
            och praktisk yrkesverksamhet på yrkesförberedande linjer. Okej,
            jag skall inte använda ordet praktik. Det skall få heta arbetsförlagd
            utbildning. Det kräver oerhört mycket av dem som tar emot eleverna
            att det verkligen skall vara kvalitet. Vi har hela tiden understrukit
            att det skall vara kvalitet. När det tredje året byggs ut krävs
            enorma insatser. Man räknar med att 40 000 elever skall gynnas,
            och det läggs på detta. Jag har inte sagt att alla kommer att
            gå just en sådan linje, men det är ungefär hälften, hälften i
            dag.
          </note>
          <note>
            Vad är det för fel på den utbildningsform som vi föreslår och
            de möjligheter som vi pekar på? Varför kan man inte ta bort åldersgränsen?
            Är det inte en felsyn att lägga in mer teori i kärnan på de yrkesinriktade
            linjernas program? Borde de inte själva kunna få tänka och lägga
            ihop sitt eget program?
          </note>
          <note>
            Anf. 49 ANN-CATHRINE HAGLUND (m)
          </note>
          <note>
            replik:
          </note>
          <note>
            Herr talman! Om Lars Svensson tycker att jag använder uttrycken
            kunskap och färdigheter och förknippar dem med mig, tar jag det
            som ett beröm. Jag tycker nämligen att det är viktigt att den
            svenska skolan, både på grundskole- och gymnasieskolestadierna,
            ger kunskaper och färdigheter till alla. Motsatsen mellan teoretiska
            och yrkesinriktade utbildningar har inte vi skapat.
          </note>
          <note>
            Den har propositionen skapat, eftersom man där ville förlänga
            de yrkesinriktade linjerna på bekostnad av de teoretiska. Vi moderater
            hävdar att alla skall få kunskaper och färdigheter.
          </note>
          <note>
            Propositionen liksom betänkandet talar inte om kunskaper och
            färdigheter, målen för utbildningen för gymnasieskolan och förkunskaper
            för högskolestudier och yrkesverksamhet. Det är en av de stora
            bristerna med propositionen.
          </note>
          <note>
            Det är inte det faktum att alla linjer blir treåriga som avgör
            vilka kunskaper och färdigheter de studerande får -- det är innehållet.
            De utvärderingar som jag citerade förut visar att treåriga utbildningar
            för alla inte ger en bra organisation. Eleverna är olika. De mål
            utbildningarna skall ha är också olika. Därför måste både längden
            och innehållet anpassas till elevernas önskemål och de mål som
            utbildningen skall nå. Däremot skall vi självfallet inte skapa
            återvändsgränder. Det skall finnas rikliga möjligheter att kunna
            komplettera för den som ändrar sig.
          </note>
          <note>
            I det betänkande som nu ligger på våra bord och som vi skall
            besluta om, finns inga bra möjligheter för ungdomar som i 15--16-årsåldern
            har svårt att tänka sig en treårig gymnasieutbildning. Jag vet
            inte vilka erfarenheter Lars Svensson har, men jag har undervisat
            elever i dessa åldersgrupper i många, många år. Jag vet att när
            det gäller de elever som går ut årskurs 9 kan inte alla tänka
            sig tre års studier till. De kan däremot tänka sig en tvåårig
            linje och en specifik yrkesutbildning. Sedan kanske de ändrar
            sig och vill komplettera. Sådana möjligheter skall vi skapa. Skall
            vi kunna skapa en utbildning där alla elever får sina anlag och
            behov tillgodosedda måste utbildningarna kunna variera både till
            längd och innehåll.
          </note>
          <note>
            Anf. 50 CARL-JOHAN WILSON (fp)
          </note>
          <note>
            replik:
          </note>
          <note>
            Värderade talman! Lars Svensson uppfattar det som om jag ville
            gardera med kryss. Nej, vi har inte ändrat uppfattning. Det var
            det jag försökte bevisa.
          </note>
          <note>
            I samma betänkande hade vi med exakt detsamma som vi har sagt
            i dag. Läs, jag kan låna ut betänkandet.
          </note>
          <note>
            Det var andra faktorer som gjorde att vi inte ville delta i arbetet
            med att på denna korta tid försöka justera propositionen i den
            riktning som vi och de som jobbar med frågorna vill. Vi tyckte
            inte att tiden räckte, och att man hade för litet utvärderingsunderlag.
            Vi kan ta ÖGY-försöket som exempel. Det är ännu inte färdigt.
            Just i dag slutar de sista som ingår i den första försöksperioden.
            Att bedöma det som har varit hittills och tro att man efter det
            skall veta vad man vill med gymnasieskolan, är ungefär som att
            bedöma potatisskörden efter blasten. Det är inte alls säkert att
            det ser ut så när det är färdigutarbetat som man tycker att det
            verkar innan skörden är klar.
          </note>
          <note type="speaker">
            Anf. 51 LARS SVENSSON (s) replik:
          </note>
          <note>
            Herr talman! Jag tycker nog att jag ändå bör läsa ytterligare
            något för Carl-Johan Wilson. I
          </note>
          <note>
            reservationen från Kerstin Keen och Carl-Johan
          </note>
          <note>
            Wilson skriver ni att enligt utskottets uppfattning är en tvåårig
            yrkesutbildning otillräcklig. När man vänder på bladet finner
            man att det sägs att mot denna bakgrund anser utskottet att en
            ny yrkesutbildning av i huvudsak ÖGY-utredningens modell skall
            inledas år 1989/90 i stället för år 1988.
          </note>
          <note>
            Jag kan inte tolka det på annat sätt än att ni har ändrat uppfattning.
          </note>
          <note>
            Eftersom vi gör alla utbildningar treåriga, Ann-
          </note>
          <note>
            Cathrine Haglund, ökar vi möjligheterna för de elever som går
            på den treåriga utbildningen att få mera kunskaper och färdigheter.
            Jag tror dock inte att man förmedlar ett enda dugg av kunskaper
            och färdigheter genom att bara använda orden, som
          </note>
          <note>
            Ann-Cathrine Haglund gör. Jag tror att man måste gå till handling.
          </note>
          <note>
            De som väljer treårig yrkesförberedande utbildning kommer att
            få bättre kunskaper än de som i dag går på en tvåårig. Vi förstärker
            de allmänna ämnena genom de ämnen som finns i kärnan. Ann-Cathrine
          </note>
          <note>
            Haglund har inte sagt ett ord om detta och huruvida det är bra
            eller dåligt att man förmedlar dessa kunskaper till eleverna.
            Det är således bara prat från Ann-Cathrine Haglunds sida.
          </note>
          <note>
            Ni vill sortera upp arbetsmarknaden. Vi vill däremot stärka den
            enskildes ställning. Det gör man genom att ge honom bättre kunskaper
            och färdigheter och genom att ge honom den utbildning som vi föreslår.
          </note>
          <note>
            När man diskuterar kompetensen och säger att
          </note>
          <note>
            SAF har sagt att det kan gälla två till fyra år, tycker jag att
            Ann-Cathrine Haglund skall försöka få kontakt med de olika yrkesområdena
            och lyssna på vad som sägs inom arbetsgivareföreningen. De sitter
            själva med i kursnämnderna som har utarbetat de planer som man
            nu studerar efter enligt ÖGY-modellen. De arbetar och är intresserade
            av att ingå i yrkesnämnderna för att kunna ge förslag till timplaner
            och läroplaner för de nya treåriga linjerna. De ber att vi skall
            genomföra en treårig gymnasieskola, så att bra människor söker
            anställning hos dem med så breda kunskaper att de är flexibla
            och kan anpassa sig till de krav som kommer att ställas i framtiden.
          </note>
          <note type="speaker">
            Anf. 52 Statsrådet GÖRAN PERSSON (s):
          </note>
          <note>
            Herr talman! Det har redan varit en lång debatt, och den har
            handlat om en hel del av de tekniska frågor som har diskuterats
            med anledning av propositionen. Det har gällt timplaner, veckotider,
            antal veckor under året, antal läsdagar och en lång rad frågor
            av den karaktären. Jag skall inte gå in på detta, utan i stället
            försöka att föra en diskussion om den politiska bakgrunden till
            att vi lägger fram ett förslag som innebär att man bygger ut utbildningen
            för halva årskullen ungdomar med ytterligare ett år.
          </note>
          <note>
            Till socialdemokratins grundläggande insikter hör att kunskap
            är makt. Makten i samhället har genom tiderna erövrats på olika
            sätt. Ursprungligen var det våldet och den starka som ägde makten,
            den fysiska styrkan. Så småningom samlades rikedomar, och rikedomarna
            erövrade makten. Det var de rika som ägde makten. Mot det samhället
            växte ett folkligt motstånd fram. Det folkliga motståndet bars
            av våra stora folkrörelser. De förändrade i grunden vårt samhälle
            genom att med sitt eget engagemang, baserat på kunskap, ordna
            en bättre tingens ordning.
          </note>
          <note>
            Det djupt demokratiska med kunskaper i det här perspektivet är
            att kunskapen också kan ägas av den svage och av den fattige.
            Vi fortsätter en samhällsutveckling i den riktningen, där alltmer
            av makten ligger hos dem som kan, hos dem som begriper. Om vi
            ser ett sådant kunskapssamhälle framför oss är det av oerhört
            stor betydelse att man hela tiden när man genomför skolreformer
            benhårt håller fast vid principen att alla har rätt att vara med.
            Det handlar i det långa loppet om försvaret av ett demokratiskt
            samhälle. Accepterar vi att några skall stå utanför, att några
            inte behöver vara med --
          </note>
          <note>
            ja, då har vi också sagt att vi överger en av grundvalarna för
            det demokratiska samhället, nämligen allas lika rätt och lika
            värde.
          </note>
          <note>
            Det är mot den här bakgrunden som socialdemokratin har genomfört
            sina utbildningsreformer. Vi har mött starkt motstånd inte bara
            här i dag utan genom årtiondenas lopp.
          </note>
          <note>
            Den som är äldre och kan erinra sig diskussionerna om grundskolan
            känner igen många av de argument som nu reses mot gymnasieförslaget.
            Det är nästan identiska ordvändningar, som det stora lärarförbundets
            tidning så riktigt påpekat.
          </note>
          <note>
            Då hade vi också högern emot oss som sade: Det kan väl aldrig
            vara rimligt att vi skall utöka utbildningen i vårt land på ett
            sådant sätt att alla får en utbildning som motsvarar den gamla
            realskolan?
          </note>
          <note>
            Skall det vara nödvändigt? frågade man.
          </note>
          <note>
            Ja, svarade vi, det är nödvändigt, eftersom vi tror att samhället
            utvecklas i den riktningen att det blir alltmer komplicerade samband
            att ta ställning till, och för människans frihet och individens
            rätt krävs goda kunskaper, och därför skall alla vara med.
          </note>
          <note>
            De som i andra sammanhang ofta talade om kunskaper, alltså de
            konservativa, motsatte sig den reformen. Vi drev igenom grundskolan
            med liberalernas stöd, och det är i dag ingen som ifrågasätter
            den reformen.
          </note>
          <note>
            Nu står vi inför ett annat stort steg i svensk skol- och utbildningspolitik,
            nämligen att åstadkomma en gymnasieskola för alla. I det arbetet
            handlar det om att faktiskt se till att vi jämställer utbildningarna
            inom gymnasieskolan med varandra och att vi tar bort de skillnader
            som vi har byggt in och som är kvarlevor från gamla skolsystem.
            Om man går ut på en gymnasieskola i dag ser man var yrkesskolan
            finns, man ser var det gamla läroverket lever vidare, och man
            kan ibland också se rester av den gamla fackskolan. Dessa skolformer
            finns där, och de lever. Vi har genom våra beslut faktiskt gjort
            väldigt mycket för att befästa de skillnaderna genom att ge de
            olika skolformerna olika förutsättningar för sitt arbete. Dagens
            proposition siktar till att i den meningen jämställa utbildningarna,
            att de gamla skillnaderna faktiskt undanröjs. Det är i det perspektivet
            förslaget skall ses.
          </note>
          <note>
            Då möter vi naturligtvis återigen samma invändning som tidigare.
            Samma grupper som förut opponerade sig mot grundskolans införande
            stiger nu upp och säger: Inte kan det väl vara rimligt att de
            som är skoltrötta skall ha ytterligare ett år av utbildning --
            låt dem slippa, vi begriper ändå bäst vad som borde gälla för
            dem.
          </note>
          <note>
            Det är samma argument, och det är samma grupper i samhället som
            framför dem. Det är dock den skillnaden den här gången att det
            inte är högerpartiet, som bekämpade grundskolan, som nu ensamt
            står för kampen mot gymnasieskolan. Det högerpartiet har nu fått
            sällskap med det svenska liberala partiet, som har en annan tradition
            på skolpolitikens område än att motsätta sig den breddning och
            den demokratisering som detta är ett uttryck för.
          </note>
          <note>
            Herr talman! Om jag skall gå ifrån min disposition för ett ögonblick
            vill jag säga att det egentligen är rätt avslöjande att höra Carl-Johan
            Wilson försöka förklara vad han och Kerstin Keen menade för ett
            drygt år sedan när de reserverade sig till förmån för det förslag
            som nu ligger som proposition. Då var det högsta folkpartistiska
            visdom, i dag är det någonting som man vänder ryggen. Inte beror
            det på att Carl-Johan Wilson har kommit till en annan insikt.
            Det beror på att Carl-Johan Wilson representerar ett parti som
            ingått en ny politisk allians. Nu är folkpartiet moderata samlingspartiets
            stödparti i skolfrågor, precis som i alla andra frågor här i kammaren.
            Då får man faktiskt överge sin skolpolitik, och då hamnar man
            i den typen av besvärligheter som Carl-Johan Wilson alldeles nyss
            gjorde. Vi känner för Carl-Johan Wilson, men vi känner inte särskilt
            starkt för folkpartiet i denna stund. Visst har ert program rubriken
            ''Ny start för
          </note>
          <note>
            Sverige'', men det är också i skolpolitiken en ny start för folkpartiet,
            en start som innebär en utveckling i rak motsatt riktning mot
            det som ni tyckte var visdom och klokskap så sent som för ett
            år sedan. Så går det, Carl-Johan Wilson, när man ger sig i lag
            med högern på skolområdet.
          </note>
          <note>
            Detta är den politiska bakgrunden och orsaken till att vi drivit
            reformverket. Även om väldigt många har talat om propositionen,
            tycker jag nog att jag skulle vilja ge min version av vad som
            står i denna proposition. Larz Johansson har utvecklat väldigt
            mycket av propositionens innehåll på ett som vanligt mycket insiktsfullt
            sätt. Lars Svensson har fyllt på, och även Ylva Johansson har
            bidragit. Men jag ser i den här debatten för min del ett behov
            av att klart markera vilka principer det är som har burit denna
            proposition och som faktiskt i den allmänna debatten i så stor
            utsträckning har fått skymmas av en diskussion om timplanerna
            för de två studieförberedande programmen.
          </note>
          <note>
            Som jag ser gymnasiepropositionen finns där nio bärande grundprinciper.
          </note>
          <note>
            Den första är att propositionen utgår från elevernas val. Det
            är elevernas val som skall dimensionera den utbildning som ges
            i kommunen, och när utbildningen väl är given den unge, skall
            eleven ha rätt att inom den utbildningen lägga tyngdpunkten efter
            sitt intresse. Elevens ställning i skolans arbete och elevens
            rätt till inflytande och insyn regleras också i fortsättningen
            i skollagen och får en starkare rättslig ställning. Detta är viktigt,
            eftersom vi har alldeles för många pojkar och flickor i dagens
            gymnasieskola som inte har fått den utbildning de ville ha. Sedan
            förvånar vi oss över att de är skoltrötta. Ann-Cathrine Haglund
            som har mött dem i katedern har inte förstått att många av dem
            som är skoltrötta inte har fått den utbildning de faktiskt ville
            ha. Vi säger till dessa 16--17--18-
          </note>
          <note>
            åringar: Håll till godo -- det är det här vi kan ge er.
          </note>
          <note>
            Den attityden och den kvarlevan från det gamla sättet att planera
            och organisera gymnasieskolan kommer det icke att vara möjligt
            att hävda som princip under 90-talet. Det är därför vi har slagit
            fast att det är elevvalet som skall styra dimensionering och inriktning.
            Det var också därför som vi så sent som för ett halvår sedan i
            den här kammaren faktiskt gav nya planeringsförutsättningar och
            införde nya statsbidragssystem, så att kommunerna skulle klara
            av att svara upp mot den typen av elevönskemål. Så hänger reformarbetet
            ihop.
          </note>
          <note>
            Den första principen är alltså elevernas val. Den andra principen
            är att gymnasieskolan i fortsättningen på ett helt annat sätt
            än i dag måste vara lokalt förankrad. Det är naturligtvis så att
            under den uppbyggnadsfas vi haft beträffande skolsystemet, så
            har det varit utomordentligt värdefullt att vi haft en stark central
            reglering i systemet.
          </note>
          <note>
            Men när väl kvantitetsbehovet är tillgodosett och skolsystemen
            är uppbyggda, så handlar det om kvalitet, dvs. en ständigt pågående
            utveckling av arbetssätt och arbetsinnehåll. Då måste vi faktiskt
            lita på att de som arbetar inom verksamheten står för utvecklingsarbetet.
            Det finns inga statliga utredningar i världen, brukar jag säga,
            som kommer att kunna hantera den saken, det kan bara elever och
            lärare göra tillsammans.
          </note>
          <note>
            Just för att möjliggörae av en sådan ständigt pågående utveckling,
            jag tror det var Ylva
          </note>
          <note>
            Johansson som var inne på ämnet, så har vi faktiskt, utöver steget
            att medge kommunerna rätten att själva dimensionera sin gymnasieskola,
            tagit greppet med konstruktion av timplanen så att en generös
            resurs av timmar tilldelas kommunerna att disponera lokalt detta
            för att få en profil på gymnasieutbildningen med förankring i
            tradition, lärarkompetens och elevintresse.
          </note>
          <note>
            Den andra stora möjligheten att lokalt påverka gymnasieskolan
            ligger i att kommunerna får möjlighet att lokalt påverka läroplanen.
          </note>
          <note>
            De här två principerna, elevval och ett starkt lokalt förankrat
            utvecklingsarbete, ligger sedan till grund för det tredje bärande
            resonemanget, som innebär att vi går mot den kursutformade gymnasieskolan.
          </note>
          <note>
            Jag måste säga att jag blev förvånad när jag lyssnade på några
            av dem som har invändningar att göra mot propositionen. Uppenbarligen
            har de inte läst, och har de läst så har de inte förstått. Vilket
            som är värst, det vågar jag inte ens gå in på, men tydligt är
            att några av debattörerna inte observerat att vi i gymnasiepropositionen
            öppnar möjligheter just för den flexibilitet, vilken utmärker
            den skola som faktiskt sätter ut ett kunskapsmål och samtidigt
            medger att man plockar moduler eller kurser till en bas, för att
            på så sätt nå kunskapsmålet. Jag påpekar att detta i normalfallet
            tar tre år i anspråk.
          </note>
          <note>
            De här tre utgångspunkterna: elevval, lokalt förankrad utbildning
            samt kursutformad gymnasieskola, är naturligtvis vad som så starkt
            har attraherat arbetsmarknadens parter.
          </note>
          <note>
            LO har som bekant varit en varm tillskyndare av reformen. TCO,
            som alltid engagerat sig i skolfrågor, har ställt upp bakom förslaget
            och så även Arbetsgivareföreningen. Normalt politiskt begåvade
            personer borde därför förstå, att här är någonting som inte stämmer.
            När man hör Ann-
          </note>
          <note>
            Cathrine Haglund dra i gång valårets våldsamma agitation och
            kalla det jag nu föreslår för ett attentat, då skall hon veta
            att bakom mitt förslag står Arbetsgivareföreningen. Någonting
            stämmer inte, och vad är det som inte stämmer? Jo, det är helt
            enkelt faktum att fru Haglunds kampanj inte ger en riktig beskrivning
            av propositionens innehåll.
          </note>
          <note>
            Arbetsgivareföreningen, LO, TCO och allt vad organisationerna
            heter tar fasta på propositionens principer, vilka nu riksdagen
            snart kommer att ta ställning till. Propositionens innehåll svarar
            för övrigt helt mot innehållet i de riktlinjer som Sven-
          </note>
          <note>
            Åke Johansson och hans arbetsgrupp en gång i tiden drog upp i
            den s.k. ÖGY-utredningen. Det är så det ser ut, och det är därför
            nyssnämnda organisationer är med och stöder det här förslaget.
          </note>
          <note>
            Jag har nu berört de tre första grundläggande principerna i propositionen:
            elevvalet, den lokala utvecklingen samt kursutformningen.
          </note>
          <note>
            Den fjärde grundläggande principen i propositionen ligger i den
            nya programstruktur vi har lagt fram. Tidigare hade gymnasieskolan
            ett linjesystem, innehållande påbyggnadskurser och en lång rad
            olika specialutbildningar -- närmare ca 550
          </note>
          <note>
            olika utbildningsmöjligheter gavs eleverna i denna gymnasieskola.
          </note>
          <note>
            Det förslag vi nu lagt kommer säkert att med nationella läroplaner
            som grund resultera i ungefär ett femtiotal olika utbildning ingångar
            i 16 olika nationella utbildningsprogram.
          </note>
          <note>
            Vi har använt mycket tid och lagt ned mycket arbete och haft
            många samtal med en lång rad utbildningsintressenter för att hitta
            en lämplig avvägning i programstrukturen. Uppenbarligen kommer
            riksdagen att godkänna denna programstruktur med några smärre
            kompletteringar i de s.k. grenarna, vilka ligger under resp. struktur.
          </note>
          <note>
            Det är tre saker som vi har använt oss av som instrument när
            vi har gjort strukturen. Vi har haft en utgångspunkt i en rimlig
            avvägning mellan vad som skall vara privat och vad som skall vara
            offentlig produktion. Hur ser de arbetsmarknaderna ut? Vi har
            gjort en avvägning mellan vad som skall förbereda för varuproduktion
            och vad som skall förbereda för tjänsteproduktion, och vi har
            gjort en avvägning utifrån jämställdhetsmålet: pojkar och flickor.
          </note>
          <note>
            Ylva Johansson tog upp jämställdhetsfrågorna. Låt mig säga att
            programstrukturen är ett uttryck för den vikt vi fäster vid att
            skolsystemet inte låser pojkar och flickor i den här åldern i
            sådant som är traditionellt manligt eller kvinnligt. I direktiven
            till läroplanskommittén har jag också tagit upp frågorna omkring
            jämnställdhet och sagt att läroplanskommittén skall ta fram de
            riktlinjer i dessa frågor som skall gälla för hela skolverksamhetens
            arbete, från förskolan via grundskolan och gymnasieskolan upp
            till vuxenutbildningen.
          </note>
          <note>
            Den fjärde grundprincipen har varit programstrukturen.
          </note>
          <note>
            Den femte har varit treårigheten. Jag skall inte gå in i den
            något märkliga debatt som här har förts. Jag skall bara konstatera
            att treårigheten för min del har baserats på två iakttagelser.
          </note>
          <note>
            Den första gäller behovet av allmänbildning. Det är inget tvivel
            om att de ungdomar som i dag går in i gymnasieskolan som vuxna
            kommer att leva i ett samhälle som ställer krav på dem -- som
            medborgare, som föräldrar, som kulturellt aktiva --
          </note>
          <note>
            som är av sådant slag att deras bas i allmänbildning och kunskaper
            ständigt kommer att kräva en tillväxt. Har man då i unga år inte
            fått den allmänbildningen, står man sig slätt.
          </note>
          <note>
            Eller rättare sagt: Vill man bygga in klyftor i ett samhälle,
            vill man bygga in skillnader, skall man se till att man i dessa
            år skiljer dem som skall få kunskaperna -- redskapen och instrumenten
            -- från dem som skall förbli vid sin läst och alltid vara det
            deras föräldrar eller de själva trodde att de skulle bli.
          </note>
          <note>
            Friheten som individ kräver i detta kunskapssamhälle att man
            äger allmänbildningen.
          </note>
          <note>
            Det nya som jag har fört in i det sammanhanget är att vi i vårt
            allmänbildningsideal saknar det naturvetenskapliga inslaget, och
            i alla programmen i gymnasieskolan finns ett stort utrymme för
            naturvetenskapliga inslag, en koppling av det naturvetenskapliga
            till det samhällsvetenskapliga, för att man därigenom skall få
            en reell och rejäl möjlighet att ta upp de stora överlevnadsfrågor
            som dessa ungdomar som vuxna kommer att vara tvungna att handskas
            med. Det är så det är tänkt, och det är så det är presenterat.
          </note>
          <note>
            Den andra iakttagelsen är att vi ser framför oss en utveckling
            i arbetslivet, en utveckling som kräver alltmer av intellektuell
            kompetens kombinerat med manuell. Vi ser framför oss också en
            utarmning av vissa arbeten. Det är en hemsk syn att möta unga
            som har slitits ut i 30-årsåldern, därför att de har försetts
            med arbetsuppgifter som varit så enahanda och så utslitande att
            de inte fysiskt har räckt mer än ett tiotal år.
          </note>
          <note>
            Vad utmärker de arbetena? De utmärks av ett oerhört ringa innehåll
            av intellektuell stimulans eller utmaning. Skall man ställa krav
            på arbetets innehåll och arbetets utveckling är det nödvändigt
            att förse dem som skall ställa de kraven med kunskaper som gör
            att de kan ta på sig svårare arbetsuppgifter, mer kvalificerade,
            mer utvecklande. Annars riskerar vi en utveckling i arbetslivet
            där en grupp människor får allt enklare, alltmer rutinartade,
            alltmer utslitande arbetsuppgifter och andra -- de som har kunskaperna
            och som har fått utbildningen -- får alltmer utvecklande, allmer
            stimulerande, alltmer fängslande arbetsuppgifter. Det är en annan
            klassklyfta, en annan dimension, som vi också måste ha klar för
            oss när vi pratar om utbildning och utbildningslängd.
          </note>
          <note>
            Dessa båda krav -- kravet på allmänbildning och kravet på att
            utveckla arbetsplatser och arbeten som är värdiga för människor
            -- leder båda i riktning mot mer av allmänbildning och kunskap,
            och det förlänger utbildningarna. Det är därför vi har hamnat
            där vi har hamnat.
          </note>
          <note>
            Nästa princip som vi tagit fasta på i propositionen gäller resonemanget
            omkring timplanen. Den debatten har reducerats till att handla
            om volymer, nivåer. Men det kan vara angeläget att påpeka för
            kammarens ledamöter -- även för protokollets skull -- att den
            timplan som vi alldeles strax kommer att lägga fast icke är av
            samma slag som den som i dag gäller i gymnasieskolan. Den timplan
            vi nu kommer att lägga fast är en timplan som garanterar eleverna
            en minsta mängd av lärarledd undervisning. Denna minsta mängd
            skall de ha rätt att få, därutöver mer om man lokalt kan hitta
            lösningar för detta. Det är timplanens konstruktion.
          </note>
          <note>
            Den gamla timplanen var snarare ett uttryck för den lärarvolym
            som gällde vid varje skola eller i varje kommun, och det hängde
            samman med statsbidragssystemet, som vi nu har övergivit. Att
            byta perspektiv, att gå från en timplan som garanterar ett tjänsteunderlag
            för den viktigaste personalgruppen till att i stället säga att
            det som är angeläget att reglera är den undervisningsvolym som
            eleverna har rätt att få, är ett stort principiellt steg men också
            ett riktigt steg om vi utgår från elevens intressen i sammanhanget.
            Det är principen för timplanen, och den ligger fast.
          </note>
          <note>
            Vi förde när det gällde timplanen också ett resonemang om att
            koppla loss från 40-
          </note>
          <note>
            minutersperioderna och gå till klocktimmar. Det ligger fast.
          </note>
          <note>
            Vi förde också ett resonemang om att inte fördela det här på
            årskurser utan uttrycka det som en total volym över år, för att
            därigenom skapa en maximal frihet att lokalt koncentrera eller
            tematisera, om man så vill. Det ligger också fast.
          </note>
          <note>
            Vi har skiljt oss från utskottet -- det vill jag säga därför
            att det är viktigt för mig -- så till vida att jag lade fram ett
            förslag om en nivå på denna timplan som var avsevärt lägre än
            den som utskottet nu har hamnat på, inte därför att jag trodde
            att den skulle vara det normala ute i våra skolor, utan därför
            att jag anser att man utifrån miniminivån rimligen bör kunna plocka
            sig uppåt, beroende på den verklighet man möter. Den ser litet
            olika ut i Hjalmar
          </note>
          <note>
            Lundbom-skolan i Kiruna och i exempelvis gymnasiet på Östermalm
            i Stockholm -- det är olika världar. Exakt hur man avväger undervisningen
            i kontakten med den elevgruppen borde man ha ett lokalt professionellt
            utrymme att bedöma. Det är, tror jag, icke en lösning som är 90-talsmässig
            att en gång för alla låsa fast den fördelningen med ett och samma
            riksdagsbeslut, lika för hela landet.
          </note>
          <note>
            Men där har jag inte fått igenom min syn, utan där har utskottet
            hittat en annan kompromiss. Det är en av politikens realiteter,
            och den får jag naturligtvis acceptera. Men som replik till dem
            som pratar om den våldsamma nedrustningen vill jag säga att i
            den gymnasieskola som jag presenterade låg i statsbidraget en
            sådan resurs av pengar att det var möjligt att hantera utbildningen
            på det här sättet. Jag är inte rädd för att gissa att vi säkert
            kommer att hamna i en sådan lösning så småningom -- också på skolans
            område kommer alltmer av lokala krav att växa fram, också om att
            få ta ansvar för hur undervisningstiden fördelas mellan ämnen,
            mellan årskurser och mellan elevgrupper. Den utvecklingen tror
            jag kommer.
          </note>
          <note>
            För timplanen gäller också att den naturligtvis skall avspegla
            en undervisningsvolym som ger möjlighet för allmän behörighet.
            Det gäller också tankarna om flexibilitet och tankarna om att
            vi inte skall skapa återvändsgränder i skolsystemet.
          </note>
          <note>
            Med den här propositionen lägger vi också slutligen fast -- det
            är den sjunde principen -- lagregleringen reellt av elevernas
            rätt att få sin gymnasieutbildning och kommunernas skyldighet
            att ge den. Det är i regleringsperspektivet naturligtvis av avgörande
            betydelse. Sett i ett perspektiv har det flyttat fram positionerna
            högst väsentligt på det skolpolitiska området.
          </note>
          <note>
            Vi utvecklar i propositionen också tankarna om kunskapscentra
            och säger att det är rimligt att vi från samhällets sida organiserar
            vår utbildning på ett sådant sätt att de människor som arbetar
            med skolan, arbetar med utbildningen, samverkar lokalt, oavsett
            om det är vuxenutbildning eller gymnasieutbildning, kanske också
            högskoleutbildning och uppdragsutbildning.
          </note>
          <note>
            Samverka, se till att ni utnyttjar resurserna på ett bättre sätt
            -- det är, kanske framför allt för de glesare befolkade delarna
            av landet, den möjlighet som jag ser står till buds för att överallt
            i landet erbjuda en kvalitativt bra utbildning som når också vuxna.
          </note>
          <note>
            Kunskapscentra kommer vi från departementets sida att stimulera,
            och det är en lång rad kommuner som redan ligger i startgroparna,
            som är på god väg och som nu hör av sig för ett nationellt arbete
            omkring just den typen av grepp. Det ligger också i propositionen,
            och det för den här utvecklingen framåt.
          </note>
          <note>
            Slutligen ligger i propositionen -- vilket helt har förbigåtts
            i debatten -- en reglering också av vuxenutbildningen. Det slås
            klart och tydligt fast att vi här nu har inriktningen, lagmässigt
            reglerad, att den som är kortutbildad skall gå först, dvs. alltid
            har rätt att få en grundskoleutbildning eller motsvarande. Därefter,
            när det behovet är tillgodosett, äger kommunen att fritt fördela
            resurserna mellan andra grupper.
          </note>
          <note>
            Vi överger etappresonemanget i vuxenutbildningens reglering och
            lägger samman den grundläggande vuxenutbildningen --
          </note>
          <note>
            grundvux -- med etapp 1 till en ny, grundläggande vuxenutbildning
            som motsvarar grundskolans kunskapsinnehåll.
          </note>
          <note>
            Jag hoppas också att den utredning som Lennart
          </note>
          <note>
            Sandgren nu bedriver i sommar skall resultera i lösningar som
            gör att de människor som nu saknar grundskolekompetens och som
            så vill skall kunna skaffa sig den -- få laglig rätt till det
            kommunalt, men också få studiesocialt stöd till det, så att de
            inte behöver sätta sig i skuld. Klarar vi den saken med den studiefinansiella
            utredning som nu arbetar kommer vi också på det här området att
            väsentligt ha flyttat fram positionerna. Också detta ligger i
            den proposition som vi nu behandlar.
          </note>
          <note>
            Sammanfattningsvis: Elevvalet, det lokala inflytandet, en ny
            programstruktur, ett nytt sätt att se på timplaner, en ny vuxenutbildningsreglering
            kopplad till starka mål för kunskapsutveckling, solidaritet och
            jämlikhet -- det är kunskapspropositionen i ett koncentrat.
          </note>
          <note>
            Den kunskapspropositionen, ärade åhörare, vill folkpartiet riva
            upp. Wilson säger att socialdemokraterna, vänstern och centern
            tar risker med propositionen. Vi har stöd av nästan alla sakkunniga
            ute i landet för dessa bärande principer.
          </note>
          <note>
            I sak är jag inte på något sätt orolig. Riskerna,
          </note>
          <note>
            Wilson, tar väl snarast det parti som traditionellt har varit
            anhängare av den här typen av utbildningspolitisk utveckling och
            som nu i en ny allians har tvingats bort från sin klassiska linje,
            ett parti som också varit känt för att vara radikalt i utbildningsfrågor.
            Tala om risker! Tala om politiska risker! Där finns folkpartiets
            dilemma i ett nötskal.
          </note>
          <note>
            Vi har som sagt stöd från Arbetsgivareföreningen,
          </note>
          <note>
            LO och TCO. Det största lärarförbundet har aktivt medverkat för
            att stötta propositionen.
          </note>
          <note>
            Elevorganisationen har uttalat sig för de här greppen. Detsamma
            har Hem och skola och
          </note>
          <note>
            Kommunförbundet gjort.
          </note>
          <note>
            Låt mig sluta med att säga att all den oro som räses från fru
            Haglunds och herr Wilsons sida att kommunernas ekonomi inte skulle
            tåla detta motsägs av två saker.
          </note>
          <note>
            Det första är att kommunerna är angelägna om att detta skall
            komma till stånd. Nästa höst när vi får möjlighet att starta detta
            kommer, skulle jag tro, många kommuner att vara mycket tidigt
            ute därför att de inser att det här är en möjlighet för deras
            ungdomar och för den egna bygden. Det är mitt bestämda intryck
            också efter att ha träffat företrädare för landets kommuner på
          </note>
          <note>
            Kommunförbundets olika konferenser landet över.
          </note>
          <note>
            Det andra som motsäger att kommunerna inte skulle klara av detta
            är det grepp som Wilsons och
          </note>
          <note>
            Haglunds moderpartier har tagit. De har gått ut och sagt att
            de stora skattesänkningarnas tid nu skall komma. Det är naturligtvis
            svårt att se sambandet med att de samtidigt i denna kammare oroar
            sig över kommunal ekonomi. Antingen sysslar skolan med viktiga
            verksamheter -- då behöver vi en god kommunal ekonomi, och vi
            tvingas nog då att ta ut skatter även i fortsättningen -- eller
            så skall vi kraftigt sänka skatterna, som ni säger i dokumentet
          </note>
          <note>
            Ny start för Sverige. Ni tävlar nu med Wachtmeister och Karlsson
            om att ligga överst i den ligan. Det rör sig ibland om 40 miljarder.
            Vid andra tillfällen rör det sig om 80 miljarder.
          </note>
          <note>
            Men en sak vet vi: I de länder där man prövat den politiken --
            USA och Storbritannien -- har skolsystemen varit de stora förlorarna.
            Ett skolsystems kvalitet handlar ytterst om lärartäthet, goda
            lokaler och bra böcker. Om man sänker skatterna kommer man att
            bli tvungen att reducera antalet lärare, försämra lokalunderhållet
            och ta bort böcker och hjälpmedel. Man kan också låta dem som
            med sina sänkta skatter har råd att betala avgifter åt sina barn
            få köpa sig en utbildning som är av högre klass och kvalitet.
          </note>
          <note>
            Herr talman! Här finns de stora skiljelinjerna i svensk skol-
            och utbildningspolitik. Det fälttåg mot denna proposition, som
            anförts av moderaterna, saknar grund i verkligheten. Det understryks
            bäst --
          </note>
          <note>
            menar jag -- av att Arbetsgivareföreningen, arbetsmarknadens
            parter, Kommunförbundet, elevorganisationer och Hem och Skola
            står bakom de bärande principer som här har presenterats som propositionens.
          </note>
          <note>
            Anf. 53 CARL-JOHAN WILSON (fp)
          </note>
          <note>
            replik:
          </note>
          <note>
            Värderade talman! Det var, som alltid, intressant att lyssna
            på Göran Persson. Jag skall kommentera några av de saker som han
            tog upp.
          </note>
          <note>
            Göran Persson säger att folkpartiet nu finns med i kampen mot
            gymnasieskolan. Det tycker jag är en överdrift. Vi har inte uppfattat
            att vi befinner oss i någon kamp mot gymnasieskolan. Man kan inte,
            tycker jag, göra den tolkningen om man läser våra handlingar,
            något som jag inte tror att Göran
          </note>
          <note>
            Persson har gjort så noga.
          </note>
          <note>
            Hela hanteringen i riksdagen av detta ärende borde, Göran Persson,
            visa att underlaget inte var tillräckligt bra. Vi känner också
            nu det ansvar för utbildningens innehåll som folkpartiet liberalerna
            fick beröm av Göran Persson för. Jag undrar om
          </note>
          <note>
            Göran Persson egentligen vänder sig emot någon av de punkter
            som finns i den reservation till betänkandet som folkpartiet liberalerna,
            och även moderata samlingspartiet, ligger bakom.
          </note>
          <note>
            Vår bärande kritik är att man inte väntat in de kritiska synpunkter
            som nu förts fram. Mycket av den kritik som t.ex. vi riktat mot
            förslaget hade man kunnat klara av i ett resonemang under kanske
            ytterligare ett år. Jag ser egentligen här inga problem.
          </note>
          <note>
            Göran Persson nämnde någonting om mitt försvar för vår ståndpunkt
            när det gäller treåriga yrkesutbildningar. Göran Persson nämnde
            detta om att plocka bort moduler som i normalfallet skulle ta
            tre år. Jag frågar då: Varför kan man då inte acceptera frivilligheten?
            Det var ju den kritiken som vi riktade mot detta. I mitt inledningsanförande
            sade jag att Göran Persson säkert kommer att säga att det kan
            bli precis så här.
          </note>
          <note>
            Men vår kritik gäller att de elver som tröttnar innan de gått
            har tre år kommer att uppfatta det som ett misslyckande. Det skulle
            man kunnat klara genom en ganska enkel förändring här i frivilligheten.
          </note>
          <note>
            Göran Persson nämnde sedan någonting om varför man har treåriga
            utbildningar för alla. Han talar om behovet av allmänbildning.
            Jag undrar då om det bara gäller de utbildningar som i sin yrkesdel
            är tvååriga. Vi har hävdat att yrkesutbildningen skall vara så
            lång som det behövs. Det borde kunna finnas yrkesutbildningar
            som tar tre år. Skall de som går dessa då inte få någon allmänbildning?
          </note>
          <note>
            Man kanske skall utöka någon yrkesutbildning till fyra eller
            tre och ett halvt år -- någon kan bli kortare. Skillnaden i vår
            principiella inställning är inte heller här så stor. Det skulle
            man också kunna hantera.
          </note>
          <note>
            Göran Persson säger att det i hans förslag fanns resurser för
            att kunna höja nivån, vilket betänkandet från utbildningsutskottet
            ungefär nu visar. Om det fanns med redan från början undrar jag
            varför vi då behövde 330 miljoner för att nå dit.
          </note>
          <note>
            Anf. 54 ANN-CATHRINE HAGLUND (m)
          </note>
          <note>
            replik:
          </note>
          <note>
            Herr talman! Jag tyckte det var fantstiskt att höra statsrådet
            stå här och berömma sig själv och påstå att han står för kunskap.
            Det gör också ett statsråd som har lagt fram en proposition som
            innebar en nedrustning av gymnasieskolan av aldrig skådat slag.
            Viktiga ämnen skars ned med upp till 70 %.
          </note>
          <note>
            Statsrådet har också tvingats medge dessa nedskärningar. Det
            har också varit en massiv opinion mot förslaget. Det gör ett statsråd
            som lägger fram en proposition om gymnasieskolan utan att diskutera
            förkunskaper för gymnasieskolan, högskolestudier eller yrkesverksamhet.
            I stället diskuterar han vilka mål vi skall ha för gymnasieskolan,
            vad den skall vara till för och vad den skall ge ungdomarna och
          </note>
          <note>
            Sverige. Det gör också ett statsråd som har fått en proposition
            rejält slaktad.
          </note>
          <note>
            Göran Persson säger att en av principerna är treårigheten på
            grund av behovet av allmänbildning. Jag måste citera ur den rapport
            som jag inledningsvis citerade ur. I utvärderingen säger man:
            -- -- -- eller är det faktiskt så att utbildningen riktar sig
            till en annan elevkategori än den som traditionellt söker sig
            till tvååriga utbildningar tidigare?''
          </note>
          <note>
            Genom treårigheten bygger statsrådet ju in den klyfta som han
            vill eliminera. Det är klyftan mellan dem som vill och behöver
            ha en kortare utbildning och dem som behöver ha en längre utbildning.
            De tvingas in i samma ram eller samma mall. Det blir inte en bra
            utbildning eller en allmänbildning.
          </note>
          <note>
            Statsrådet kallade det t.o.m. frihet och likformighet. Det går
            faktiskt inte ihop. Det är kompetensen som skall vara avgörande.
            Det är målen för utbildningen, det kommande yrket och de kommande
            studierna som skall vara avgörande för innehållet i utbildningen
            och utbildningstidens längd.
          </note>
          <note>
            Jag vill sedan beröra kostnaderna. Vad blir det för kostnader?
            Det är trots allt inte klart.
          </note>
          <note>
            Utvärderingen av försöksverksamheten är inte klar. Den var inte
            klar när propositionen skrevs, och den är inte klar nu. Vi kan
            inte säga någonting om kostnaderna för försöksverksamheten. Det
            är omöjligt att säga någonting om kostnaderna i framtiden. Men
            det är uppenbart att kostnaderna blir långt större än vad som
            hittills officiellt angivits.
          </note>
          <note type="speaker">
            Anf. 55 EVA GOE S (mp) replik:
          </note>
          <note>
            Herr talman! Det finns faktiskt en del som jag skulle kunna instämma
            med statsrådet i. Han hade -- vad jag kan förstå -- verkligen
            velat ha mer individuella och lokala val. Där är vi överens. Men
            nu har ni låst er. Ni har bakbundit händerna och stoppat detta.
            Ni har därmed också låst in den kreativitet som man skulle ha
            kunnat släppa loss.
          </note>
          <note>
            Vad är lika rätt och lika värde? Hur definierar men det? Och
            elevernas val -- är det inte de som har rätt att välja? Är det
            inte de som skall kunna göra det bästa av sin situation tillsammans,
            naturligtvis, med handledare bestående av lärare och syokonsulenter?
            Vi har krävt lagfäst rätt för varje elev till individuellt program
            så att alla skall kunna få ett sådant. Vi vill öppna möjligheterna:
            alla skall ha rätt till tre års utbildning och rätt till en viss
            mängd utbildning under sin livstid. Vi kan inte förstå varför
            en åldersgräns är uppställd. Jag läser innantill på s. 146 i propositionen:
          </note>
          <note>
            ''Mina förslag om kommunernas skyldigheter och elevernas rättigheter
            beträffande olika utbildningsformer förutsätter en entydig definition
            av vilken innebörd begreppen ungdomar resp.
          </note>
          <note>
            vuxna har i detta sammanhang.
          </note>
          <note>
            Den tidigare nämnda samverkansgruppen har behandlat frågan om
            gränsdragning mellan olika utbildningsformer och åldersgrupper.
          </note>
          <note>
            Samverkansgruppen förordar en 20-årsgräns mellan ungdomsutbildning
            och vuxenutbildning på gymnasial nivå. Jag ansluter mig till denna
            uppfattning. Åldersgränsen skall innebära att den som vill påbörja
            studier det andra kalenderhalvåret det år då han eller hon fyller
            20 år eller senare skall göra det som vuxenstuderande.''
          </note>
          <note>
            Om man nu vill öppna alla möjligheter, t.ex.
          </note>
          <note>
            möjligheten till samverkan med olika skolor och möjligheten att
            kombinera olika kurser, varför sätter man då upp en åldersgräns?
            Vad syftar den till? Kallas detta frihet?
          </note>
          <note>
            Så till timplanerna. Ja, det är skillnad mellan
          </note>
          <note>
            Kiruna och Östermalm, vad man gör och vad man plockar åt sig.
            Där är vi helt överens. Jag hade gärna sett att man hade gått
            över till en mycket mer progressiv skola, som verkligen hade öppnat
            dessa möjligheter.
          </note>
          <note>
            Vi har sagt att vi vill att varje elev skall ha lagfäst rätt
            att välja ett individuellt program. Det står att eleverna skall
            få välja individuellt program.
          </note>
          <note>
            Vi vill även ha ett modulsystem. Därför tror jag att man måste
            ha årskurslöshet. Vi vill att de nationella programmen successivt
            skall övergå till individuella program. Vi anser att internationaliseringen
            innebär att studier utomlands borde kunna tillgodoräknas. Obligatoriet
            kan avskaffas men treårig utbildning skall vara en rättighet.
          </note>
          <note>
            Vi har verkligen visat på många saker för att göra gymnasieskolan
            till en framtidsinriktad och progressiv skolan, där kreativiteten
            släpps loss.
          </note>
          <note type="speaker">
            Anf. 56 Statsrådet GÖRAN PERSSON (s):
          </note>
          <note>
            Herr talman! Eva Goe s och jag talar tydligen förbi varandra.
            En åldersgräns när det gäller rätten till gymnasieutbildning är
            helt enkelt något som man måste ha med i ett sådant här förslag,
            om man skall svara upp mot den lagreglerade rätten. Det innebär
            en oerhört stor kostnad för samhället att ikläda sig att lagreglera
            rätten till gymnasieutbildning för evigt också för vuxna. Detta
            är bakgrunden. Det är en enkel och praktiskt synpunkt, som kanske
            inte hör hemma i den värld som Eva Goe s rör sig i.
          </note>
          <note>
            Det är bra, Carl-Johan Wilson, om folkpartiet ställer upp på
            de bärande principerna i detta förslag. Det är rimligen där som
            folkpartiet bör höra hemma, om man ser på partiets historiska
            bakgrund. Ni har just nu hamnat i dåligt sällskap.
          </note>
          <note>
            Det är ert bekymmer. När Carl-Johan Wilson säger att skillnaden
            inte är så stor, tycker jag att han bör manifestera detta ytterligare
            i sin nästa replik. Det är viktigt för det fortsatta arbetet att
            vi är tydliga när det gäller vilken uppfattning vi har beträffande
            de principer som jag har redovisat och som faktiskt bär upp propositionen.
            Om Carl-Johan Wilson och folkpartiet står bakom det synsätt som
            jag har redovisat, så säg det! Om ni hukar för angreppet, får
            ni nog finna er i att vi kommer att fortsätta att jaga er i skolpolitiken
            så länge ni har bestämt er för att slå följe med era kamrater
            i moderata samlingspartiet. Carl-Johan Wilson har rätt till en
            replik till. Utnyttja den till att klara ut er position.
          </note>
          <note>
            Ann-Cathrine Haglund är en upprörd person.
          </note>
          <note>
            Under de snart åtta år som jag i olika sammanhang har fått vistas
            i denna kammare har jag hört fru
          </note>
          <note>
            Haglund vid några tillfällen, alltid med samma mycket uppskruvade
            tonläge, med samma aggressivitet och med samma totala utdömande
            av det svenska skolsystemet. Det är märkligt att man från moderata
            samlingspartiets sida har bestämt sig för att använda svartmålning
            såsom metod. Om vi jämför den svenska skolan med vilket annat
            lands skola som helst, hävdar vi oss utomordentligt väl.
          </note>
          <note>
            Det vore konstigt annars, eftersom vi jämte
          </note>
          <note>
            Danmark är det land i världen som satsar mest resurser på vår
            ungdomsskola. Trots detta kostar fru Haglund på sig ett tonläge,
            som antyder att vi snarast skulle befinna oss i en katastrofsituation.
          </note>
          <note>
            Det tillhör tyvärr högerns missgrepp och det som i dag i svensk
            politik så ofta ses som er svartmålning av Sverige.
          </note>
          <note>
            Skolpolitiskt begick fru Haglund en mycket viktig markering för
            debatten i sitt förra inlägg. Hon sade att man skall ha den utbildning
            som ens yrke kräver.
          </note>
          <note>
            Det var andra gången som hon sade detta i debatten. Vi hävdar
            att utbildningen är till bara för yrket utan för hela vuxenlivet,
            för medborgarskapet, för familjelivet och för kulturella aktiviteter.
            Allt som kräver kunskap och insikter skall faktiskt gymnasieskolan
            förbereda för. Men för högern är gymnasieskolan någonting som
            förbreder för yrket. Bliv vid din läst, är stridsropet från den
            kanten, samtidigt som man gärna understryker att den andra halvan
            av gymnasieskolan skall ge möjligheter som öppnar världen för
            ungdomarna. För dem skall det ges språkkunskaper. För dem skall
            det ges allmänna kunskaper, som gör att Europa är någonting som
            tillhör deras framtid och deras vardag. Men för dessa ungdomar
            fru Haglund är det yrket och yrket enbart som skall avgöra vad
            kunskaperna skall handla om. Se där den skiljande linjen i synen
            på gymnasieskolans uppgift att förmedla kunskap till hela åldersgruppen.
          </note>
          <note>
            Om man ser på ett sådant län som Stockholms län, finner man att
            de studieförberedande linjerna i stor utsträckning är representerde
            norr om staden i de områden som har en hög nivå på inkomster och
            utbildningsbakgrund. De yrkesförberedande linjerna är representerade
            söder om staden i områden med låg nivå på inkomster och utbildningsbakgrund.
            Sådana är fortfarande skillnaderna i vårt samhälle. Det är naturligtvis
            i mitt intresse att medverka till en politik, som utjämnar dessa
            skillnader. Också de pojkar och flickor som växer upp söder om
            denna vackra stad skall kunna ha en rimlig chans att gå in i ett
            vuxenliv, där alla möjligheter står dem till buds.
          </note>
          <note>
            Det är detta som det handlar och som vi faktiskt diskuterar.
            Tydligare än fru Haglund nu uttryckte det tror jag inte att man
            kan uttrycka sin syn på den halva av gymnasieskolan som vi faktiskt
            diskuterar som mest intensivt just nu, nämligen yrkesorienterade
            utbildningar.
          </note>
          <note>
            När det gäller treårigheten används de skoltrötta såsom argument.
            Man säger att redan två år är en för lång tid. Larz Johansson
            sade att eleverna inte är skoltrötta när de kommer till skolan.
            Det är ett ansvar som vi gemensamt får ta. Det är en riktig iakttagelse
            och ett principiellt synsätt. Jag vill också lägga till följande:
            De skoltrötta får aldrig vara de som anger ambitionsnivån i ett
            skolsystem. Skulle de skoltrötta, fru Haglund, vara de som talar
            om hur långa utbildningarna skulle vara, skulle också en tvåårig
            utbildning vara alldeles för lång, enligt deras uppfattning. Av
            någon anledning antar fru
          </note>
          <note>
            Haglund och hennes vapendragare att de skoltrötta uteslutande
            finns bland dem som har valt en yrkesinriktad utbildning. Därför
            skulle de icke få en längre utbildning. Debatten handlar likaså
            om detta, precis som den handlar om hur synen på hela vuxenlivets
            krav avspeglar sig i en utbildning.
          </note>
          <note>
            Herr talman! Jag tror att vi också skall erinra om att
          </note>
          <note>
            FN har gått igenom och tittat på vilka länder som har den högsta
            graden av frihet och att vårt land har en tätposition. En bidragande
            orsak till detta är att vi envetet och framgångsrikt har hållit
            fast vid principen att alla har rätt att vara med i utbildningsverksamheten.
            Alla har rätt att få del av kunskaperna. Då skapar man också goda
            förutsättningar på arbetsmarknaden, man skapar ett brett folkligt
            engagemang i de demokratiska organen. Därav följer att Sverige
            placerar sig i topp, tillsammans med några av våra nordiska grannländer.
            Det är smickrande när FN gör den typen av bedömning av vår nation,
            och indirekt faktiskt en bedömning av vårt skolsystem. Att detta
            dessutom låter sig väl förenas och kombineras med att vi har en
            ekonomisk standard som ger utrymme även åt det som Lars Svensson
            strök under, dvs. om vi skall få till stånd en god materiell utveckling,
            krävs perspektivet: Goda kunskaper, inte åt några, utan åt alla.
            Den svenska välfärdspolitiken, den svenska skolpolitiken är granskad
            internationellt.
          </note>
          <note>
            Den är vägd och befunnen hålla måttet så till den grad att FN
            i en oberoende jämförelse sätter oss i en internationell särställning.
            Det är ett gott betyg.
          </note>
          <note>
            Det är också det som den här diskussionen handlar om.
          </note>
          <note>
            Anf. 57 CARL-JOHAN WILSON (fp)
          </note>
          <note>
            replik:
          </note>
          <note>
            Värderade talman! Göran Persson ondgör sig litet grand över det
            sällskap som vi har. För det mesta har jag trott att det avgörande
            är om kring vad man har sällskap. Läser man resultaten av besluten
            i den här kammaren, finner man att Göran Perssons parti haft sällskap
            med alla tänkbara, i olika konstellationer samt en och en. Det
            avgörande trodde jag då inte var vem sällskapet var, utan vad
            innehållet var. Om man ser på de projekt som
          </note>
          <note>
            Göran Persson eller hans företrädare har genomfört -- lärarutbildningen,
            kommunaliseringen av lärartjänster och den föreslagna gymnasieskolan
            -- är sällskapet här vänsterpartiet och till viss del centerpartiet.
            Jag har inte tänkt kritisera vare sig dem eller Göran
          </note>
          <note>
            Persson för sällskapet. Det är innehållet som jag tycker är intressant.
          </note>
          <note>
            Vilka principer ställer folkpartiet liberalerna upp på, frågas
            det. Vi har fått mycket beröm för vår politik. Jag tror att Göran
            Persson kan känna sig ganska hoppfull då det gäller vår förmåga
            att stå fast vid de principer som har hävdats tidigare av folkpartiet
            liberalerna. I den reservation som vi nu i sällskap har skrivit
            under talar vi om kvalitetssatsningar i undervisningen, om större
            valfrihet för eleverna, om satsning på språk, om specialgymnasiernas
            möjligheter och om förbättrad yrkesinriktad utbildning. Där har
            vi redovisat vilka principer vi är beredda att arbeta för. I de
            fall där de stämmer överens med Göran Perssons principer, kan
            han räkna med att det finns mycket att hämta även i våra papper.
            Folkpartiet liberalerna har i många år talat om en förbättrad
            yrkesutbildning. Vi har klart redovisat detta tidigare i dag.
            Det finns ingen anledning att ägna mer tid åt det.
          </note>
          <note>
            Välkommen, Göran Persson, att läsa det vi har skrivit i reservationen,
            innan Göran Persson avgör om det är sällskapet eller innehållet
            som är avgörande för kvaliteten.
          </note>
          <note type="speaker">
            Anf. 58 EVA GOE S (mp) replik:
          </note>
          <note>
            Herr talman! Säg nu rent ut, Göran Persson, vad det är för skillnad
            mellan att lagreglera treårig utbildning på gymnasiet så att den
            blir obligatorisk och att ge människor rätt till tre års gymnasieutbildning
            under deras liv. Handlar det om studiemedel? Handlar det om att
            man får mindre när man är under 20 år och mer när man är över
            20 år? Vad är det egentligen för skillnad?
          </note>
          <note>
            Frågan är om man vill studera på gymnasiet som 19-
          </note>
          <note>
            åring eller som 39-åring. Egentligen borde det inte vara någon
            skillnad, inte om Göran Persson vet att vi i miljöpartiet tycker
            att komvux är en bra modell att utgå ifrån, vilket vi hela tiden
            har hävdat.
          </note>
          <note>
            Jag är ense med Göran Persson och Lars Svensson om att stärka
            den enskildes ställning. Det är det vi vill. Jag tror att ungdomar
            många gånger behöver mogna. De behöver få ta det litet lugnt och
            studera i sin egen takt. Det är många i min närmiljö som har upplevt
            att de inte har klarat den tidigare realskolan. De har väntat
            några år, kommit tillbaka och kunnat klara den galant. Inlärning
            handlar inte bara om att läraren skall stå och lära ut någonting,
            det handlar också om att man är mogen att ta emot.
          </note>
          <note>
            Det är därför vi tycker att det är så oerhört viktigt med förkunskaperna.
            Efter det att man har genomgått en kurs och fått godkänt på den
            -- eller vad den betygsberedning som pågår kommer fram till att
            det skall bli -- fortsätter man på nästa steg och bygger upp sin
            kunskap. Jag tycker faktiskt att det skulle gå att genomföra detta
            utan att ha åldersgränser. Olika typer av skolor skall kunna samverka.
          </note>
          <note>
            Anf. 59 ANN-CATHRINE HAGLUND (m)
          </note>
          <note>
            replik:
          </note>
          <note>
            Herr talman! Det finns två personer i utbildningsdebatten som
            man på förhand vet vad de skall säga och en av dem är skolministern.
            Nu känner jag igen skolministern på riktigt, för nu börjar skolministern
            tala om mig som upprörd och aggressiv. Han varnar folkpartiet
            för högern och säger att folkpartiet har kommit i dåligt sällskap.
          </note>
          <note>
            Det är rätt tröttsamt att höra på detta. Jag tror att
          </note>
          <note>
            Göran Persson är glad bara han får sällskap, oavsett av vem han
            får sällskap.
          </note>
          <note>
            Skolministern talar om att vi satsar mycket på skolan. Det gör
            vi. Av jämförbara länder satsar vi mest på skolan. Men prestationerna
            i den svenska skolan motsvarar inte det som vi lägger ned på den.
          </note>
          <note>
            Vi har även i övrigt särskilda förutsättningar i vårt land för
            att ha en skola som är på topp. Men vi är inte där. Vi moderater
            syftar till att skolan i Sverige skall tillbaka till världstoppen.
          </note>
          <note>
            Sedan säger Göran Persson att jag sagt att utbildningen skall
            vara vad yrket kräver.
          </note>
          <note>
            Utbildningen skall vara vad yrket och individen kräver. Det är
            klart att yrket och individen kräver att det skall finnas allmänna
            ämnen. Men de utbildningar som finns i dag i försöksverksamheter
            och som beskrivs i utvärderingar är utbildningar som går på tomgång.
            Innehållet är tunt och det, skolministern, gagnar ingen.
          </note>
          <note>
            Skoltrötthet har aldrig varit vår norm. Skoltrötthet blir resultatet
            om man har en skola som går på tomgång, om man har en organisation
            som gör att eleverna inte får vad de behöver ha. Om ungdomar skall
            få en utbildning som är den bästa för var och en, en utbildning
            som utvecklar var och en på allra bästa sätt, vare sig det är
            högskolestudier eller yrkesverksamhet, måste utbildningen kunna
            anpassas efter var och en. Utbildningarna måste vara av olika
            slag, de måste vara flexibla och ha ett innehåll och en längd
            som ger varje individ det som varje individ behöver. Därför motsätter
            vi oss treårigheten för alla.
          </note>
          <note type="speaker">
            Anf. 60 Statsrådet GÖRAN PERSSON (s):
          </note>
          <note>
            Herr talman! Därför motsätter vi oss treårigheten för alla. Så
            avslutade fru Haglund sitt föregående inlägg. Hon kunde ha lagt
            till följande ord: för alla som har valt en yrkesinriktad utbildning.
            För övriga elever har det ju aldrig varit fråga om något i frågasättande.
            Det är däri som den skillnad av social karaktär ligger som jag
            har pekat på och som debatten faktiskt har handlat om.
          </note>
          <note>
            Ann-Cathrine Haglund säger att hon känner igen mig. Det finns
            tydligen ytterligare en person som hon känner igen i den svenska
            skoldebatten. Vi kan gissa vem det är. Men det skall vi inte närmare
            gå in på.
          </note>
          <note>
            Fru Haglund har en tendens att beskriva den svenska skolan som
            ett misslyckande. Jag anser att det är ett angrepp på våra lärare.
            Men vi i Sverige har en större lärartäthet i vår skola än som
            är fallet i något annat jämförbart land. Jag tycker att lärarna
            gör ett bra jobb och att de uppnår goda resultat.
          </note>
          <note>
            Detta bekräftas också av internationella jämförelser. Vi i Sverige
            skiljer inte ut oss särskilt mycket vad gäller det toppresterande
            eleverna. Där är det ungefär lika i land efter land. Men vad vi
            i
          </note>
          <note>
            Sverige, utöver att vi hävdar oss i den här gruppen, lyckas bra
            med är att vi också får med de elever som ligger, som det heter
            i den undre kvartilen. Också de pojkarna och flickorna kommer
            med i vårt skolsystem och det är en oerhört stor vinst för dessa
            individer. Det är också en vinst för samhället, och det är säkert
            det som gör att FN betraktar Sverige som världens friaste land.
            Vi i Sverige låter nämligen alla vara med, inte bara några. Däri
            ligger ytterligare en av de stora ideologiska skillnaderna mellan
            mig och Ann-Cathrine Haglund.
          </note>
          <note>
            Sedan måste jag säga att jag nu noterar en liten glidning i debatten.
            Plötsligt kan man tydligen mycket väl tänka sig en eller annan
            treårig utbildning. Carl-Johan Wilson börjar också inta en motsvarande
            attityd. Däremot tycker jag att Larz
          </note>
          <note>
            Johansson på ett utomordentligt bra sätt har beskrivit bakgrunden.
            Jag behöver inte gå in ytterligare på den saken. Men den politiska
            kampanjen mot det här förslaget, vilken i vissa delar har gett
            propositionen groteska former, får
          </note>
          <note>
            Ann-Cathrine Haglund och hennes parti ta ansvaret för.
          </note>
          <note>
            När det är valår siktar man naturligtvis in sig på lärarna som
            en marginalväljargrupp, och det kan jag förstå. Men jag tror att
            lärarna gör mycket klokt i att studera hur moderaterna agerar
            i den här frågan. Här har man ju trumpetat ut att reformer skall
            rivas upp och att saker och ting skall återställas.
          </note>
          <note>
            Vidare är det uppenbart att man för att åstadkomma detta skall
            ta hjälp av folkpartiet, som -- om vi skall ta tro Carl-Johan
            Wilson -- inte riktigt har den ambitionen. Så blir det, fru
          </note>
          <note>
            Haglund, när populismen vägleder politiken. Det finns inget parti
            i den här kammaren som så kraftfullt satsar på att fånga tillfälliga
            opinioner som just moderata samlingspartiet. Moderaterna har ju
            en partiledare som under våren, med
          </note>
          <note>
            Arbetsgivareföreningens stöd, har kallat det förslag som vi snart
            kommer att ställa oss bakom för ett hot mot nationens framtid.
            Vidare har moderaterna en partisekreterare som har satt av tid
            för att bedriva en kampanj mot detta förslag. Men i gårdagens
            stora partiledarduell gick moderaternas partiordförande förbi
            detta i vad som snarast kan betecknas som en bisats. De lärare
            som har sett uppladdningen och som har iakttagit hur ni har agerat
            har nog anledning att ställa frågan: Om hotet mot nationens framtid
            kan reduceras på ett sådant sätt i debatten, vad var då ordkaskaderna
            värda?
          </note>
          <note>
            Kanske erinrar de sig, fru Haglund, hur ni skötte kommunaliseringsdebatten.
            Då mötte jag faktiskt också här i talarstolen företrädare för
            moderaternas partiledning som bestämt hävdade att det var ett
            övergrepp, ja, näst intill ett våldsdåd, riktat mot skolan. Det
            var i december 1989. Men någon månad senare, i januari 1990, gick
            man helt förbi hela frågan i sin partimotion. Då var frågan inte
            längre aktuell.
          </note>
          <note>
            Så driver man politiken om det är en tillfällig opinion, alltså
            om det är populismen, som är utgångspunkten. Särskilt tydligt
            är detta när det gäller moderata samlingspartiet, och särskilt
            tydligt blir det ett år som är valår.
          </note>
          <note>
            Fingret finns där, fru Haglund! Det finns i luften och det är
            fruktansvärt blött!
          </note>
          <note>
            Sedan kan man nog fundera över vilket resultat det här får för
            fru Haglunds insats som oppositionsledare i utbildningsutskottet.
            Nu har det ju rämnat på gymnasiefronten, delvis också gentemot
            folkpartiet -- det är uppenbart. Alldeles strax skall vi diskutera
            förskolefrågor och andra skolfrågor. Då går fru Haglunds trupper
            fram på minst tre olika fronter, och var och en har sin linje.
          </note>
          <note>
            Vidare skall vi diskutera folkbildningsfrågor. Också där råder
            djup splittring. Möjligen beror detta till kortakommande från
            fru Haglunds sida på att man så ohämmat har satsat på att odla
            detta med missnöje. Då får man en reaktion från de partier som
            har en gedignare folkligförankring än vad moderata samlingspartiet
            representerar. Det är facit beträffande de insatser som fru Haglund
            har gjort under den här treårsperioden för att hävda de borgerliga
            uppfattningarna i skolfrågor. Att sedan tro att det skulle duga
            som ett slags regeringsunderlag eller regeringsalternativ är detsamma
            som att bedra sig själv. Naturligtvis är det att lura in den svenska
            skolan i ett läge där all styrning är fullständigt omöjlig.
          </note>
          <note>
            Talmannen anmälde att Ann-Cathrine Haglund anhållit att till
            protokollet få antecknat att hon inte ägde rätt till ytterligare
            replik.
          </note>
          <note type="speaker">
            Anf. 61 ULF MELIN (m):
          </note>
          <note>
            Herr talman! Med anledning av den aktuella propositionen, som
            har titeln Växa med kunskaper, har vi att behandla frågor som
            rör gymnasieskolan och vuxenutbildningen. Jag tänker här ta upp
            en del av de frågor som rör vuxenutbildningen, som ju inte har
            debatterats särskilt mycket här. I och för sig kan jag förstå
            det. Det är ju gymnasieskolan och det förslag som regeringen har
            lagt fram som, med rätta, har vållat debatt. Jag kan därför inte
            låta bli att inledningsvis göra några kommentarer om gymnasieskolan.
          </note>
          <note>
            Vi har här hört statsrådet Göran Persson -- han har nu lämnat
            kammaren, precis som han brukar göra --
          </note>
          <note>
            mycket vältaligt beröra sin skolpolitik. Göran
          </note>
          <note>
            Persson är verkligen mycket vältalig. Jag har också i många andra
            sammanhang haft tillfälle att lyssna på honom, framför allt vid
            de träffar som har varit med representanter för länsskolnämnder,
            fortbildningsnämnder och skolöverstyrelsen. Vid ett antal tillfällen
            har han utvecklat sin syn på den framtida gymnasieskolan. Jag
            tycker att det vid dessa tillfällen har varit ganska intressant
            att ta del av hans synpunkter. Det har varit tilltalande att göra
            det. Många av de saker som då har tagits upp är sådant som vi
            moderater många gånger har framfört. Det handlar t.ex. om att
            vi måste ta till vara elevernas möjligheter till valfrihet, tillval
            osv.
          </note>
          <note>
            på ett mycket bättre sätt än som hittills har skett.
          </note>
          <note>
            Framför allt gäller det gymnasieskolan. Det tycker vi också är
            riktigt.
          </note>
          <note>
            Ett av felen, framför allt när det gäller de teoretiska linjerna
            i dagens gymnasieskola, är enligt min mening helt enkelt att utsikterna
            att göra tillval, när man har valt en linje, är nästan lika med
            noll. Gör man ett tillval, får man inte ytterligare en chans.
            Jag tycker att det på de teoretiska linjerna i framtidens gymnasieskola,
            även efter dagens beslut, skall finnas ett antal basämnen. Kalla
            dem gärna för kärnämnen. Men dessutom måste det finnas bättre
            möjligheter till tillval.
          </note>
          <note>
            Utifrån det resonemang som statsrådet vid ett antal tillfällen
            har fört och som jag har kunnat lyssna till är det ganska förvånande
            att regeringen har lagt fram ett förslag som faktiskt innebär
            en rejäl nedskärning.
          </note>
          <note>
            Visserligen talar man om växande kunskaper i propositionen, om
            att man skall öka tillvalsmöjligheterna rejält för eleverna. Men
            konstruktionen, herr talman, är en stor bluff. Den bygger ju på
            att de elever som har gått på den studieförberedande linjen skall
            få betala treårigheten för de yrkesinriktade utbildningarna.
          </note>
          <note>
            Det är detta som är det stora felet, som innebär den stora nedskärningen.
            Det var inte bara oppositionspartierna som reagerade kraftfullt
            mot detta. Också många elever, lärare, föräldrar och organisationer
            har reagerat mycket kraftigt mot detta. Det är inte så konstigt
            och inte svårt att förstå.
          </note>
          <note>
            En sak som inte har framkommit under debatten, som i och för
            sig har varit mycket intressant, det är den uppgörelse som har
            träffats mellan centerpartiet, vänsterpartiet och socialdemokraterna
            om att man skall tillföra timmar på de teoretiska linjerna, innebärande
            en kostnad av 330 milj.kr. Jag hörde vid någon intervju med statsrådet
            Göran Persson att han sade att den här tillförseln av 330 miljoner
            kommer kommunerna att få betala. Jag skulle vara mycket intresserad
            av att få veta vem som skall betala detta. Hur kommer förslaget
            att finansieras? Det kan jag inte finna i utskottets betänkande.
            Man talar om att dessa 330 miljoner skall återföras till skolan.
            Men vem får betala det hela?
          </note>
          <note>
            Förutom den här reformen kommer man också att ställa rationaliseringskrav
            på kommunerna, en besparing på, om jag inte minns fel, 617 miljoner
            per år under 4 år. Risken är uppenbar att det blir kommunerna
            som får betala detta.
          </note>
          <note>
            I debatten i eftermiddags har det talats väldigt mycket om de
            skoltrötta eleverna. Man nästan förutsätter att de som är skoltrötta
            väljer de tvååriga utbildningarna. Det kan delvis vara sant, men
            det finns också skoltrötta elever som går de treåriga utbildningslinjerna.
            Jag tycker att vi själva under debatten har sänkt statusen för
            de tvååriga utbildningarna när vi nästan förutsatt att det bara
            är skoltrötta elever som går dessa utbildningar. Så är ingalunda
            fallet. Jag har själv varit ordförande i en intagningsnämnd i
            en kommun. Det visade sig att det krävdes väldigt höga medeltal
            för att komma in på en del av de yrkesinriktade linjerna. Det
            viktiga, tycker jag, är att se till att yrkesutbildningen motsvarar
            de krav som yrket ställer. Det måste vara den riktiga utgångspunkten.
          </note>
          <note>
            Om sedan utbildningen är två, tre eller fyra år är egentligen
            inte det väsentliga. Jag tycker alltså att man går en felaktig
            väg när man gör alla utbildningar treåriga. Det har inte alls
            att göra med statusen. Om vi ser till att yrkesutbildningen har
            en bra struktur och ett bra innehåll höjer vi därmed också statusen.
          </note>
          <note>
            När det då gäller vuxenutbildningen, som inte har debatterats
            särskilt mycket här i dag, föreslår regeringen i propositionen
            att man skall lägga ner statens skola för vuxna i Norrköping och
          </note>
          <note>
            Härnösand. Man har valt den omvända vägen att först lägga ner
            och sedan utreda. Det var massiva protester från både oppositionen
            och framför allt de elever som har valt den här utbildningsformen.
          </note>
          <note>
            I utbildningsutskottet har vi avstyrkt denna del av propositionen,
            vilket jag tycker är bra. Många av de brev som jag har fått har
            på ett bra sätt visat att den här utbildningen är väl fungerande
            för en del och i vissa fall också det enda alternativet, exempelvis
            för sådana som har arbetstider som gör att de inte kan delta i
            en utbildning på regelbundna tider.
          </note>
          <note>
            Då det sedan gäller samverkan mellan olika utbildningsanordnare
            tycker vi att utskottsmajoriteten varit litet väl passiv. Man
            har nöjt sig med att uttala att ''samverkan mellan olika utbildningsanordnare,
            utbildningsformer och mellan olika kommer och landstingskommuner
            bör eftersträvas för att förbättra tillgängligheten i utbildningen
            och öka kvaliteten i den. Det är angeläget att en samordning av
            resurserna sker.''
          </note>
          <note>
            Vi moderater anser att man i det här fallet skall gå ett steg
            längre, eftersom det i många fall är vattentäta skott mellan de
            olika utbildningsanordnarna på vuxenutbildningsområdet. Det borde
            finnas stora möjligheter att utnyttja resurserna effektivare.
          </note>
          <note>
            Man kan samordna vissa utbildningar och därmed skapa utrymme
            för ett ökat antal utbildningsplatser eller nya utbildningar.
            För att kunna genomföra detta är det nödvändigt att vi ser över
            gränsdragningen, rollfördelningen och möjligheterna till samordning
            mellan de olika anordnarna av vuxenutbildning. Detta är särskilt
            viktigt i dessa dagar när vi ser att en allt större del av våra
            ungdomar blir arbetslösa. Många av de ungdomar som är arbetslösa
            skulle med en bättre utbildning bli mera attraktiva på arbetsmarknaden.
          </note>
          <note>
            Herr talman! Jag vill avsluta med att något kommentera reservation
            19 som handlar om rätt till ledighet för grundläggande svenskundervisning
            för invandrare och semesterlön under en sådan ledighet.
          </note>
          <note>
            Förra året fick vi en skrivelse från Svenska arbetsgivareföreningen.
            Då behandlade vi i utskottet proposition 27 om reformerad svenskundervisning
            för vuxna invandrare. Där påpekade svenska arbetsgivareföreningen
            på det orimliga att när man anställt invandrare som är berättigade
            till svenskundervisning fick man också betala semesterersättning
            för dessa. Det visade sig att det var svårt att få ut invandrare
            i arbetslivet innan de fått svenskundervisning. Vi från riksdagens
            sida har tyckt att det är mycket viktigt att man kan kombinera
            utbildning och arbete.
          </note>
          <note>
            Nåväl, man sade från utbildningsdepartementet att ärendet skulle
            skickas vidare till den utredning om semesterlagen som skulle
            tillsättas. Detta skedde alltså förra våren. Det är med viss förvåning
            man tar del av att denna utredning tillsattes först i februari
            i år och skall komma med ett delbetänkande först i juli. Vad som
            kommer att hända med semesterersättningen för dem som har rätt
            till SFI vet vi inte. Vi moderater har i alla fall reserverat
            oss och tycker att vi bör kunna bryta upp den här delen och fatta
            ett beslut nu om att man inte skall behöva betala semesterersättning
            i sådana fall. Därför, herr talman, yrkar jag bifall till reservation
            19.
          </note>
          <note type="speaker">
            Anf. 62 LARZ JOHANSSON (c) replik:
          </note>
          <note>
            Herr talman! Om Ulf Melin hade besvärat sig med att läsa utskottets
            betänkande, skulle han inte behöva ställa onödiga frågor i kammaren.
            Det står klart i hemställan under mom. 3: '' -- -- -- vad utskottet
            anfört om ett tillskott av 330 milj.kr. till anslaget Bidrag till
            driften av det kommunala offentliga skolväsendet fr.o.m. budgetåret
          </note>
          <note>
            1992/93''.
          </note>
          <note>
            Det är det sektorsbidrag till skolan som staten betalar.
          </note>
          <note type="speaker">
            Anf. 63 ULF MELIN (m) replik:
          </note>
          <note>
            Herr talman! Larz Johansson har alldeles rätt i att dessa 330
            milj. avser sektorsbidrag. Men man talar inte om hur det skall
            finansieras. Det är därför jag ställde frågan. Hade Larz Johansson
            lyssnat på vad jag sade, hade han också hört hur jag ställde frågan.
          </note>
          <note>
            Jag har hört i en intervju med skolminister Göran
          </note>
          <note>
            Persson att han har sagt att det är kommunerna som kommer att
            få betala. Det är möjligt att Larz
          </note>
          <note>
            Johansson sitter inne med uppgifter som vi inte känner till.
            Det är bra då om han talar om att det inte är kommunerna som skall
            få betala. Det vore intressant att få upplysning om varifrån dessa
            330
          </note>
          <note>
            milj. skall tas.
          </note>
          <note type="speaker">
            Anf. 64 LARZ JOHANSSON (c) replik:
          </note>
          <note>
            Herr talman! Sektorsbidraget till skolan finansieras via statsbudgeten.
          </note>
          <note type="speaker">
            Anf. 65 EVERT SVENSSON (s):
          </note>
          <note>
            Herr talman! Som nästan alltid är det ont om tid här i kammaren,
            så jag lägger mitt manuskript åt sidan.
          </note>
          <note>
            Jag har begärt ordet för att uttrycka min glädje över att religionsämnet
            har garanterats ett visst timantal på alla linjer. Jag gör mig
            som tolk för många här i landet som känner glädje över detta.
          </note>
          <note>
            Som Broderskapsrörelsens ordförande har jag tidigare arbetat
            för att religionsämnet skall finnas i skolan. Det är viktigt med
            den kunskapen. Vi anser att det har gått bra med timantal och
            läroplan, men det har varit besvärligare i framför allt grundskolan
            med lärarnas hantering av ämnet.
          </note>
          <note>
            Vi anser att det är viktigt med kunskap i religion för att man
            skall kunna förstå omvärlden, inte bara
          </note>
          <note>
            Sverige utan även världen i övrigt. Jag behöver bara nämna Centralamerika,
            Polen och andra oroshärdar där religionen spelar en roll.
          </note>
          <note>
            Det är viktigt med kunskap, för annars kan man missförstå det
            som händer. Det är också viktigt med kunskap för att motverka
            fördomar och för att förstå vad som händer i världen.
          </note>
          <note>
            Nu gäller det att fylla dessa timmar med ett bra innehåll. Det
            är vad som återstår och vad som är viktigast.
          </note>
          <note>
            Herr talman! Med dessa ord yrkar jag bifall till hemställan i
            utbildningsutskottets betänkande nr
          </note>
          <note>
            16.
          </note>
          <note>
            Herr talman! Eftersom detta säkert är mitt sista anförande i
            denna riksdag vill jag tacka för mig och för att jag, som alla
            andra här i riksdagen, ha fått använda landets främsta talarstol,
            inte bara den främsta utan också den viktigaste talarstolen. Tack,
            herr talman.
          </note>
          <note>
            (Applåder.)
          </note>
          <note type="speaker">
            Anf. 66 BIRGER HAGÅRD (m):
          </note>
          <note>
            Herr talman! Statsrådet Persson har behagat avvika från plenisalen.
            Jag vill ändå säga några saker, som nu bara kan tas till protokollet.
          </note>
          <note>
            Jag är tyvärr inte förvånad, men jag är ganska upprörd över statsrådet
            Perssons sätt att uttrycka sig och hans argumentationskonst --
            om man nu skall kalla det för konst -- i denna kammare. Jag blir
            speciellt upprörd när han i en slutreplik kommer med tillvitelser
            till motståndare som inte har någon chans att gå i svaromål. Det
            är sådant som alstrar förakt för politiken. Herr Persson har inte
            haft någon stor dag i dag.
          </note>
          <note>
            När det gäller själva sakfrågan har vi moderater och folkpartister
            hela tiden talat om den uniformitet som präglar det förslag som
            har lagts fram. Varför just en treårig utbildning? Det kanske
            behövs en två-, tre-, fyra- eller femårig utbildning i de olika
            sammanhangen.
          </note>
          <note>
            Jag hinner inte breda ut mig nu, men något skulle ha sagts om
            förkunskapskraven. Vilka förkunskapskrav har högskolan och universiteten
            rätt att ställa framdeles? Vi vet inte i vilken utsträckning man
            kan leva upp till de krav som är nödvändiga för att vi skall kunna
            hävda oss särskilt i den internationella konkurrensen.
          </note>
          <note>
            Till sist: Ett rätt fantastiskt beslut skall nu fattas av riksdagen.
            Vi vet att en utredning skall se efter i vilken utsträckning som
            distansundervisningen kan behöva en särskild organisation. Vi
            vet inte om det behövs en särskild organisation eller inte, men
            en sak vet vi och det är att denna utbildning skall förläggas
            till Härnösand. Jag undrar vilket statsråd som har varit uppe
            i Härnösand och lovat guld och gröna skogar.
          </note>
          <note type="speaker">
            Anf. 67 LOLA BJÖRKQUIST (fp):
          </note>
          <note>
            Herr talman! Jag tänker tala litet grand om etik.
          </note>
          <note>
            Varje riksmöte under denna mandatperiod har
          </note>
          <note>
            Ingrid Ronne-Björkqvist och jag avgett motioner om att det behövs
            enkla etiska levnadsregler och undervisning värd namnet i etik-
            och värderingsfrågor.
          </note>
          <note>
            Vi har i tidigare motioner och nu i vår motion till gymnasiepropositionen
            påpekat att det är oacceptabelt att ämnet religionskunskap behandlas
            så dåligt som det har visat sig i undersökningar.
          </note>
          <note>
            Ämnet anses svårt och lärarna säger sig ha för dålig utbildning
            och fortbildning. Folkpartiet liberalerna anser att religionskunskapen
            skall finnas med i den obligatoriska kärnan och att kvaliteten
            på undervisningen måste höjas.
          </note>
          <note>
            Många har dock tolkat de förslag som vi har lagt fram genom åren
            som om det gällde att öka timantalet för religionskunskap. I varje
            fall har våra motioner bakats ihop med de motioner som har haft
            detta krav. Men våra motioner har gällt något mer, och detta tycks
            en del vilja sopa under mattan.
          </note>
          <note>
            Därför vill jag ytterligare förtydliga.
          </note>
          <note>
            För mig som liberal är det viktigt att samhället styrs av etiska
            och moraliska levnadsregler som kan omfattas av alla oberoende
            av livsåskådning. Det skall vara regler som bejakar livet, värnar
            om individens integritet och som är tidlösa. Sådana regler kan
            bara utvecklas i en dialog på lika villkor, där ingen går in med
            anspråk på att besitta kunskap eller etisk medvetenhet som är
            förmer än den andres. Jag vill klart säga ifrån att det från min
            sida inte handlar om att införa någon hårdför moralisk upprustning
            enligt moral majority-modellen.
          </note>
          <note>
            Ända sedan 1830-talet har liberaler och frisinnade kämpat sida
            vid sida mot politiskt och religiöst förtryck, för rätten att
            få utöva sin tro och för rätten att slippa hyckla en tro. Men
            vi måste alla kunna leva tillsammans och ha gemensamma grundläggande
            lagar och regler. Sedan måste var och en få avgöra vilken religion
            eller livsåskådning man vill ha.
          </note>
          <note>
            Det svenska samhället består numera av människor med skiftande
            kulturell och religiös bakgrund. Det har kommit ca 1 miljon invandrare
            till Sverige. En del svenska medborgare är ateister. Ett lands
            normsystem måste bygga på alla dess invånare.
          </note>
          <note>
            Tyvärr finns det de som anser att om man inte lever efter just
            kristen etik, lever man i ett lufttomt rum, ett etiskt vakuum.
            Så är ju inte fallet, men vi saknar enkla gemensamma etiska levnadsregler
            som kan följa barnen från förskolan upp över alla skolstadier
            och som upprepas och fylls med innehåll beroende på vilket stadium
            under mognadsprocessen som eleverna befinner sig i. Det handlar
            t.ex. om sådana självklara regler som att man inte skall mörda,
            stjäla och föra fram falskt vittnesbörd eller falska beskyllningar.
            Men erfarenheter från valrörelsen och även från dagen skoldebatt
            pekar på att det finns behov av etiska regler. Dessa regler kan
            tas ur de tio budorden och
          </note>
          <note>
            FNs allmänna deklaration om de mänskliga rättigheterna.
          </note>
          <note>
            Lärarna känner sig väldigt utlämnade. De saknar medel, tillräckliga
            kunskaper och fortbildningsmöjligheter för att kunna ta upp existentiella
            och etiska frågor. Då utomstående intressenter bakvägen har infört
            långsiktiga program på grundskolan har man tagit emot dem med
            öppna armar. Jag kritiserar inte dem som har tagit dessa initiativ,
            tvärtom, men jag vill peka på hur stort behovet är. Det är också
            viktigt att de läromedel som behandlar så viktiga områden är ordentligt
            genomtänkta och inte införs bakvägen.
          </note>
          <note>
            Man kan se positivt framåt, eftersom så många nu är engagerade
            i skoldebatten. Allt fler vill ha bättre kvalitet på undervisningen
            när det gäller detta område. Tidigare har det sagts att de etiska
            frågorna tillhör ett prioriterat område inom skolan.
          </note>
          <note>
            I propositionen och i betänkandet sägs att man i de nya läroplanerna
            skall se till att etik- och moralfrågorna inte faller mellan stolarna.
            Det sägs också att läroplansarbetet skall samordnas utifrån en
            gemensam syn på de övergripande målen.
          </note>
          <note>
            I vår motion har vi också begärt en översyn av undervisningen
            i etik för blivande gymnasielärare och av vilken kompetens de
            som skall undervisa dessa lärarkandidater skall ha. Dessa och
            övriga frågor borde ha blivit mer utredda innan gymnasiepropositionen
            lades fram. Nu måste vi begära ett nytt förslag till gymnasieskola
            av regeringen, där man beaktar dessa frågor, och se till att det
            blir ordentligt remissbehandlat.
          </note>
          <note>
            Herr talman! Med det anförda yrkar jag, liksom
          </note>
          <note>
            Carl-Johan Wilson, bifall till reservation 1, vilket innebär
            avslag på regeringens förslag.
          </note>
          <note type="speaker">
            Anf. 68 NILS FREDRIK AURELIUS (m):
          </note>
          <note>
            Herr talman! Under dessa omständigheter skall jag frångå mitt
            välformulerade manuskrift och uttrycka mig mycket kortfattat.
            Jag skall bara ta upp två saker.
          </note>
          <note>
            För det första är jag mycket glad över att min m.fl.
          </note>
          <note>
            motion Ub156 har fått ett så gott mottagande av utskottet. Den
            handlar om utbildning enligt en speciell modell som förekommer
            vid korrespondensgymnasiet i Torsås.
          </note>
          <note>
            För det andra vill jag säga att utbildningen i Torsås bedrivs
            på ett sådant sätt at den lärarledda undervisningen sker under
            ett reducerat antal timmar. Där kan detta fungera, men då finns
            det också en genomtänkt metodik och en klar tanke med utbildningen
            och tydliga mål. Om man däremot skär ned undervisningstiden utan
            att genomföra allt det andra kan följden bara bli en kvalitetsförsämring.
            Och det är just detta som sker i den vanliga gymnasieskolan om
            majoritetsförslaget i detta betänkande, som socialdemokraterna,
            centern och vänsterpartiet står bakom, genomförs. Att det skulle
            ha blivit betydligt större nedskärningar om Göran Perssons förslag
            hade gått igenom ograverat är i sammanhanget en otillräcklig tröst.
          </note>
          <note type="speaker">
            Anf. 69 HUGO HEGELAND (m):
          </note>
          <note>
            Herr talman! De riksdagsledamöter som inte gått sovande genom
            livet har observerat att jag har engagerat mig i etikdebatten.
            Därför reagerade jag när jag hörde Lola Björkquists inlägg som
            desavouerade Oxfordrörelsens olika krav. Jag vill gärna erinra
            om dessa fyra absoluta krav -- absolut sanning, absolut osjälviskhet,
            absolut kärlen och absolut renhet. Dessa krav ställer jag upp
            för.
          </note>
          <note>
            Däremot ställer jag inte upp för Absolut Vodka.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Mom. 1 (avslag på regeringens förslag om en förändrad gymnasieskola)
          </note>
          <note>
            Först biträddes reservation 1 av Ann-Cathrine
          </note>
          <note>
            Haglund m.fl. med 94 röster mot 19 för reservation
          </note>
          <note>
            2 av Eva Goe s. 183 ledamöter avstod från att rösta.
          </note>
          <note>
            Härefter bifölls utskottets hemställan med 182
          </note>
          <note>
            röster mot 95 för reservation 1 av Ann-Cathrine
          </note>
          <note>
            Haglund m.fl. 18 ledamöter avstod från att rösta.
          </note>
          <note>
            Mom. 15 (arbetsplatsförlagd utbildning)
          </note>
          <note>
            Utskottets hemställan bifölls med 192 röster mot
          </note>
          <note>
            19 för reservation 4 av Eva Goe s. 84 ledamöter avstod från att
            rösta.
          </note>
          <note>
            Mom. 36 (grundläggande vuxenutbildning)
          </note>
          <note>
            Utskottets hemställan bifölls med 281 röster mot
          </note>
          <note>
            14 för reservation 8 av Ylva Johansson. 1 ledamot avstod från
            att rösta.
          </note>
          <note>
            Mom. 75 (rätten till ledighet för grundläggande svenskundervisning
            för invandrare och semesterlön under sådan ledighet)
          </note>
          <note>
            Utskottets hemställan bifölls med 158 röster mot
          </note>
          <note>
            136 för reservation 19 av Ann-Cathrine Haglund m.fl. 1 ledamot
            avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Beslut om uppskjuten votering
          </note>
          <note>
            På förslag av talmannen medgav kammaren att de ärenden som hann
            debatteras färdigt under återstoden av dagens sammanträde skulle
            företas till avgörande i ett sammanhang i början av kammarens
            arbetsplenum den 11 juni.
          </note>
          <note>
            Ajournering
          </note>
          <note>
            Kammaren beslöt kl. 18.05 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            10 § Vissa frågor avseende skolväsendet
          </note>
          <note>
            Föredrogs
          </note>
          <note>
            utbildningsutskottets betänkande
          </note>
          <note>
            1990/91:UbU17 Vissa frågor avseende skolväsendet (prop. 1990/91:115).
          </note>
          <note type="speaker">
            Anf. 70 BIRGITTA RYDLE (m):
          </note>
          <note>
            Herr talman! I dagens serie av utskottsbetänkanden har vi nu
            kommit fram till
          </note>
          <note>
            UbUs betänkande nr 17 om vissa frågor avseende skolväsendet.
            Främst handlar det om vissa skollagsfrågor. Bakom propositionens
            rubrik döljer sig bl.a. förslaget att tidigarelägga skolstarten
            i
          </note>
          <note>
            Sverige.
          </note>
          <note>
            Min första motion i riksdagen väckte jag i januari
          </note>
          <note>
            1977. Den handlade om skolstart vid sex års ålder och avslogs
            på sedvanligt sätt.
          </note>
          <note>
            Nu -- 15 år senare -- beslutar riksdagen att så att säga bifalla
            mitt förslag. Det känns märkligt att jag i detta mitt sista framträdande
            i denna talarstol indirekt får tala för min första motion. Jag
            kan bara beklaga att skolministern lägger fram förslaget om flexibel
            skolstart som en början till sänkt skolpliktsålder som en del
            i ett sparpaket. Jag finner det cyniskt. Sexåringars utveckling
            är sannerligen ingen budgetfråga.
          </note>
          <note>
            Vi moderater har som är väl känt länge krävt en tidigare skolstart.
            Motiven för det är att ge fler elever möjlighet att lära mera.
            Barn är i sexårsåldern vetgiriga, nyfikna och villiga att lära.
          </note>
          <note>
            Det är därför naturligt att ta till vara dessa möjligheter genom
            att de får börja skolan ett år tidigare.
          </note>
          <note>
            Självklart måste en rad förutsättningar vara uppfyllda för att
            en generell tidigareläggning av skolstarten skall kunna genomföras.
            De måste gälla lågstadiets organisation, lärarutbildningen, fortbildning
            av nu verksamma förskollärare och lågstadielärare och uppläggningen
            av förskolans skolförberedande verksamhet.
          </note>
          <note>
            Vi moderater tycker att det är viktigt att begreppet förskola
            avser den skolförberedande verksamhet som skall erbjudas alla
            barn året före skolstarten.
          </note>
          <note>
            Genom att man har använt beteckningen förskola för såväl barnomsorg
            som de skolförberedande deltidsgrupperna har det uppstått en oklarhet
            om uppgifter och innehåll. Barnen behöver en pedagogisk, välstrukturerad
            och systematisk träning som förberedelse för skolan. Denna förskola
            bör ha skolan som huvudman. Skolan skall ange dess mål och innehåll.
          </note>
          <note>
            Herr talman! Barns mognad är inget entydigt begrepp relaterat
            till en viss ålder. Skolan bör ha en organisation som ger möjlighet
            till en individuellt avpassad studietakt. Lågstadiet bör vara
            årskurslöst och flexibelt. Att barn får utvecklas i egen takt
            och får tillräckligt med tid att öva och befästa färdigheter och
            kunskaper ger dem en större trygghet och självkänsla. Vi anser
            att skollagens 4 kap. 2 § om grundskolans mål bör kompletteras
            med en formulering om att varje elev skall ges möjlighet att utvecklas
            optimalt efter sina förutsättningar. Jag yrkar därför bifall till
            reservation 7.
          </note>
          <note>
            Riksdagen fattar nu beslut om en flexibel skolstart med sänkt
            skolstartsålder. Vi moderater anser att riksdagen också nu bör
            fatta ett principbeslut om att skolpliktsåldern skall sänkas och
            hos regeringen begära att en sänkt skolpliktsålder införs vid
            den tidpunkt då de förutsättningar jag har talat om föreligger.
          </note>
          <note>
            Herr talman! Under många år har vi moderater kämpat hårt för
            att fristående skolor skall ges samma möjligheter att bedriva
            undervisning som de kommunala. Vi ser det som en stor seger att
            ett enigt utskott nu har ställt sig bakom en likabehandling av
            skolor med olika huvudmän. Vi är dock kritiska till att denna
            likabehandling inte skall börja gälla förrän budgetåret 1992/93.
            Vi anser i en reservation gemensam med centerpartiet och folkpartiet
            att förändringen av bidragsordningen bör gälla redan för 1991/92.
          </note>
          <note>
            Till detta måste kopplas en lagfäst rätt för elever och föräldrar
            att välja skola. Denna rätt skall gälla både fristående skolor
            och skolor inom det offentliga skolväsendet. När det gäller föräldrars
            och elevers val av skola är närhetsprincipen självfallet viktig.
            Men att kunna välja skola skapar i sig ett engagemang hos såväl
            elever och föräldrar som personal. Därigenom utvecklas även skolverksamheten.
            Bra skolor blir efterfrågade. Vi anser att regeringen bör återkomma
            till riksdagen med förslag dels till lag om rätten att välja skola,
            dels till lag som anger att kommunerna har skyldighet att informera
            föräldrar och elever om den rätten.
          </note>
          <note>
            Jag har inte berört alla våra reservationer till detta betänkande.
            Vi står naturligtvis fast vid de reservationer med moderata företrädare
            som är fogade till detta betänkande, men jag nöjer mig med att
            yrka bifall till reservation nr 7.
          </note>
          <note>
            Herr talman! Jag vill slutligen tacka för mig. Jag vill tacka
            talmännen, kammarkansliet och kammarservice. Jag tackar också
            mina kamrater i utskottet för många år att minnas från resor åt
            olika håll -- men kanske framför allt för harvandet i utskottet
            tillsammans med vårt fantastiska kansli.
          </note>
          <note type="speaker">
            Anf. 71 LARS LEIJONBORG (fp):
          </note>
          <note>
            Herr talman! I detta betänkande från utbildningsutskottet, nr
            17, tas stora steg mot förverkligandet av två skolpolitiska idéer
            som mitt parti har drivit i många år. Det gäller dels en sänkning
            av skolstartsåldern, dels en rättvisare behandling av friskolorna.
          </note>
          <note>
            Detta med liberal utbildningshistoria berördes något i den föregående
            debatten. Jag tycker att det är ett intressant ämne. Liberal utbildningshistoria
            är stolt, vilket det också påpekades. Om jag får tillfälle att
            tala i denna kammare under nästkommande år, kommer ni att få höra
            det till leda. Jag kommer då ständigt att åberopa 150-
          </note>
          <note>
            årsjubileet av folkskolans inrättande, som i hög grad drevs fram
            av liberala krafter i ståndsriksdagen. Ett ställningstagande från
            skolministern som jag odelat gillar är avsättandet av 2 milj.kr.
            för celebrerandet av detta jubileum.
          </note>
          <note>
            I den förra debatten sade Larz Johansson, i polemik mot moderata
            samlingspartiet, som jag uppfattade det, att högern var emot det
            beslut som fattades om en förlängning av folkskolan från 6 till
            7 år. Jag deltog inte i den debatten, så jag hade tid att gå och
            kontrollera ett och annat i handbiblioteket. Det var som jag trodde,
            att bondeförbundet motsatte sig detta beslut när det fattades
            den 20 maj 1937. Herr
          </note>
          <note>
            Svensson i Grönvik höll ett anförande i andra kammaren, där han
            avslutade med att yrka avslag på detta, huvudsakligen av ekonomiska
            skäl. En stor del av de bondeförbundare som var närvarande i kammaren,
            herrar Westman, Olsson i
          </note>
          <note>
            Kullenbergstorp, Hansson i Rubbestad osv., instämde i detta avslagsyrkande.
          </note>
          <note>
            Jag hade också tid att fördjupa mig i en fråga som var livligt
            diskuterad i ett något kortare historiskt perspektiv, nämligen
            huruvida våra ställningstaganden våren 1988 skilde sig från våra
            ställningstaganden våren 1991 när det gällde en förbättrad yrkesutbildning.
            Efter att ha läst både partimotionen från januari och kommittémotionen
            med anledning av den s.k. ÖGY-propositionen kan jag dock konstatera
            att våra ställningstaganden överensstämde nästan ordagrant.
          </note>
          <note>
            För att återgå till det nu aktuella betänkandet kan det naturligtvis
            sägas att de båda skolpolitiska frågor som jag framför allt tänker
            uppehålla mig vid kanske inte har riktigt samma dignitet som t.ex.
          </note>
          <note>
            införandet av folkskolan, men det handlar trots allt om två ganska
            viktiga saker. Det faktum att jag nu talar för reservanterna och
            kommer att yrka bifall till ett par reservationer bör inte undanskymma
            det förhållandet att folkpartiet liberalerna tillhör den majoritet
            i utskottet som, med några betydelsefulla kommentarer, säger ja
            till regeringens förslag om flexibel skolstart och det enhälliga
            utskott som nu föreslår ett nytt och rättvist system för skattestödet
            till fristående skolor på grundskolenivå.
          </note>
          <note>
            Man kan naturligtvis med de utgångspunkter som
          </note>
          <note>
            Birgitta Rydle nämnde när det gäller skolstart för sexåringar
            ställa frågan hur viktig denna fråga egentligen är. Vi vet nämligen
            att nästan alla sexåringar antingen har daghemsplats eller går
            i deltidsförskola. Verksamheten för dessa barn har på många håll
            en skolförberedande karaktär, och det förekommer även basfärdighetsträning.
          </note>
          <note>
            Mot denna bakgrund hävdar några att förändringen egentligen inte
            är så dramatisk. Många som har den grundsynen för resonemanget
            vidare och menar att förläggningen till skolan av den här verksamheten
            egentligen bara är ett sätt att spara pengar. Jag anser att förändringen
            att sänka den ålder då barnen börjar skolan är ganska viktig.
            Jag tror trots allt att den mer organiserade pedagogiska verksamhet
            som bedrivs i skolan föredras av de flesta av både sexåringarna
            och deras föräldrar.
          </note>
          <note>
            Min ganska entydiga erfarenhet är att det finns en önskan hos
            väldigt många barn i den åldern och deras familjer att de skall
            få börja i den så att säga riktiga skolan.
          </note>
          <note>
            I ett avseende håller jag ändå med kritikerna: om man byter skylt
            på en deltidsförskola med sexåringar och kallar den för skola
            i stället, och därmed anser att barnen går i första klass, vilket
            betyder att de bara har åtta år kvar i grundskolan, har man i
            praktiken tagit ifrån dem ett års grundläggande utbildning. Resonemanget
            är något hårdraget, eftersom jag i och för sig anser att det är
            en skillnad mellan verkamheten i deltidsförskola och i första
            klass på lågstadiet, men skillnaden är inte så stor att det här
            resonemanget inte är giltigt.
          </note>
          <note>
            Vi anser att det naturliga är att förlänga grundskolan i samband
            med ett beslut om sänkning av skolstartsåldern. Kunskapsstoffet
            är så stort att ett tionde grundskoleår är starkt motiverat. Enligt
            vår mening är det också bättre att 15--16-åringarna liksom nu
            är i grundskolan än att de är i gymnasieskolan.
          </note>
          <note>
            Olägenheterna med en nioårig skolplikt när de flesta börjar skolan
            vid sex års ålder blir särskilt tydliga för den grupp som väljer
            att inte omedelbart gå vidare till gymnasiet. De ungdomarna skulle
            då lämna nian och börja söka arbete när de är 14--15
          </note>
          <note>
            år gamla, vilket naturligtvis i många fall skulle vara förenat
            med stora problem.
          </note>
          <note>
            Om jag ännu en gång får återknyta till den föregående diskussionen
            vill jag säga att det är ett starkt argument för förlängningen
            av 40 000
          </note>
          <note>
            ungdomars gymnasiestudier att de behöver mer av allmänna kunskaper.
            Vi och många andra, bl.a.
          </note>
          <note>
            skolöverstyrelsen när den lade fram sitt gymnasieförslag, har
            framhållit att det är viktigt med en skillnad mellan grundskolan
            och gymnasieskolan. Vi tycker oss hålla fast vi den grundprincipen
            att grundskolans uppgift är att ge alla en bred medborgerlig bildning,
            som de behöver senare i livet. Eftersom vi tycker att grundskolan
            skall vara tioårig är det inte ett särskilt poängfyllt argument
            mot oss att vi skulle känna mindre för att ungdomen behöver bättre
            kunskaper i s.k.
          </note>
          <note>
            allmänna ämnen.
          </note>
          <note>
            Vi hade naturligtvis kunnat sätta förlängningen till tio år som
            ett villkor för att stödja de tankar som skolminister Persson
            för fram i sin proposition. Vi menar dock att man har ett antal
            år på sig för att fatta detta beslut, som vi anser vara absolut
            nödvändigt. De sexåringar som nu börjar i skolan kommer inte att
            befinna sig i nionde klassen förrän framåt sekelskiftet. Man har
            alltså några år på sig för att rätta till det här.
          </note>
          <note>
            Låt mig för att avsluta den här tankegången om sambandet mellan
            grundskolan och gymnasieskolan och gymnasiet framhålla att vi
            också har sagt att när det så småningom blir en tioårig grundskola
            -- vilket jag är ganska övertygad om -- får vi naturligvis på
            nytt tänka över den exakta utformningen av gymnasieskolan. Rimligen
            är behovet i en gymnasieskola av att förmedla allmänna kunskaper
            mindre, om den har elever som har gått tio år i grundskolan.
          </note>
          <note>
            Detta förslag har liksom en del andra från skolminister Göran
            Persson väckt en hel del oro runt om i landet, inte minst bland
            föräldrar till barn i de aktuella åldrarna. De har bl.a. av det
            skäl som
          </note>
          <note>
            Birgitta Rydle nämnde, att förslaget först presenterades i ett
            ekonomiskt krispaket, fått en känsla av att det framläggs främst
            av ekonomiska skäl, inte av omsorg om barnen och av pedagogiska
            skäl. Mot den bakgrunden tycker jag att det är betydelsefullt
            att utskottet gör ett tillkännagivande till regeringen med en
            del synpunkter på vilka förutsättningar som bör föreligga innan
            en kommun i större utsträckning börjar ta in sexåringar i skolan.
          </note>
          <note>
            Utskottet understryker vikten av att övergången till en flexibel
            och genomsnittligt sänkt skolstartsålder ställer krav på förändringar
            i kommunerna. De höga kvalitetskrav som vi vill ställa på all
            skolverksamhet måste givetvis också gälla för den verksamhet som
            nu kommer att erbjudas sexåringar. Även om strävan skall vara
            att i största möjliga utsträckning tillgodose föräldrarnas önskemål,
            bör sexåringar tas emot bara i den utsträckning som skolorganisationen
            kunnat anpassas till denna elevgrupps behov.
          </note>
          <note>
            En avgörande fråga är självfallet tillgången på lärare och annan
            personal som fått möjlighet att genomgå fortbildning samt sammansättningen
            av personalgrupperna. En annan faktor är tillgången till ändamålsenliga
            lokaler. En ytterligare faktor är förekomsten av sådana former
            för samarbete mellan förskola och skola samt inom grundskolans
            lågstadium som möjliggör en individualiserad verksamhet. Detta
            är viktiga markeringar och jag förutsätter att regeringen på lämpligt
            sätt för dessa synpunkter vidare till landets kommuner.
          </note>
          <note>
            När det gäller frågan om skolpliktsåldern får själva begreppet
            skolplikt en något reducerad betydelse i det mera flexibla system
            som både socialdemokrater och t.ex. folkpartister vill införa.
          </note>
          <note>
            Jag tycker dock att utskottsmajoriteten är ute litet väl mycket
            på det sluttande planet när man säger i utskottsbetänkandet: ''Därmed
            reduceras begreppet skolplikt till att vara den juridiska term
            som garanterar barn rättighet att gå i skolan.''
          </note>
          <note>
            Det är väl trots allt att något försnäva begreppet skolplikt.
            Men det är klart att skolpliktens inträdande blir ett något mer
            relativt begrepp i den mer flexibla verklighet som vi ser framför
            oss. Jag tycker ändå, som Birgitta Rydle också har utvecklat,
            att det är naturligt, när detta blir vanligt, att vi talar om
            en flexibel och genomsnittligt sänkt skolstartålder. Propositionen
            kan ju bara tolkas på det sättet och utskottsmajoriteten läser
            också in detta i den. Motivet är att den genomsnittliga skolstartåldern
            skall sänkas till sex år. Vi tycker då att det blir naturligt
            att vid någon tidpunkt också ändra lagstiftningen som reglerar
            skolpliktens inträdande och att det då blir vid sex år.
          </note>
          <note>
            Mognadsspridningen bland barn i de här åldrarna som vi nu talar
            om är mycket stor. Det talar i sig för en nära samverkan mellan
            barnomsorg och skola, en strävan mot arbetsformer i skolan där
            gränserna mellan årskurserna löses upp och just möjlighet till
            flexibel skolstartålder. Allt detta talar för att vi eftersträvar
            ett årskurslöst lågstadium. Det skall inte vara något absolut
            krav i alla kommuner, men jag tror att det flesta pedagoger numera
            är överens om att ett sådant arbetssätt underlättar en individualisering
            av undervisningen för barnen i de här åldrarna.
          </note>
          <note>
            Det är svårt att säga när detta beslut om sänkt skolpliktsålder
            bör fattas. Det beror litet grand på i vilken takt den här förändringen
            kommer att genomföras. Jag förmodar att det kan bli aktuellt någon
            gång i mitten av 90-talet.
          </note>
          <note>
            Den andra frågan som jag tänkte beröra gäller friskolor. Det
            är ju också en gammal fråga. Det är mycket få svenska barn och
            ungdomar som går i friskolor. Det är mindre än 1 % av det totala
            elevantalet. Jag menar ändå att det är en principiellt mycket
            viktig fråga. Det är bra att det finns andningshål i systemet
            för dem som känner att de inte passar in i det offentliga systemet.
            Det är bra att vi gör allt möjligt, bl.a. att vi visar generositet
            mot friskolor för att öka valfriheten i utbildningssystemet. Även
            om jag inte tycker att det skall vara ett villkor för rimliga
            bidrag, tror jag att det i praktiken ofta är så att friskolorna
            tillför det offentliga skolsystemet en hel del. Det kan vara pedagogiska
            idéer, men faktiskt också organisatoriska verksamhetsmässiga idéer.
          </note>
          <note>
            Mot den här bakgrunden tycker jag att det är mycket tillfredsställande
            att utbildningsutskottet har ändrat en del i skolministerns förslag
            när det gäller statsbidrag till friskolor. Vi tycker att det är
            en rimlig princip att de elever som går i friskolorna räknas in
            i det underlag man använder sig av när statsbidragets storlek
            räknas ut. Kommunerna skall alltså även få pengar för de elever
            som går i friskolor. Detta har då lett till en diskussion, en
            offentlig debatt, om vilka skyldigheter kommunen egentligen har
            att skicka dessa pengar vidare till friskolorna. Det har observerats
            att det i något sammanhang står ''bör''. I den skrivning som utskottet
            nu har enats om står det visserligen ''bör''
          </note>
          <note>
            i en mening, men det står ''skall'' i en annan. Man behöver inte
            ägna sig åt sådan exegetik. Om man läser det i dess helhet är
            det alldeles uppenbart att andemeningen är att kommunerna skall
            föra dessa pengar vidare så att friskolorna får rimliga ekonomiska
            förutsättningar.
          </note>
          <note>
            I det perspektivet skall man också se det utskottsinitiativ vi
            har tagit för att rädda ett antal
          </note>
          <note>
            Waldorfskolor ur deras akut ekonomiska problem.
          </note>
          <note>
            Nu blir detta bidrag den brygga till ett bra statsbidragssystem
            för fristående grundskolor som det var avsett att vara. Nu finns
            det väl gott hopp för Waldorfskolorna att de skall kunna ha en
            betydligt stabilare ekonomi i framtiden.
          </note>
          <note>
            Vi är dock inte fullt nöjda på denna punkt heller.
          </note>
          <note>
            Detta är inte det system för skolpengar som vi har som långsiktigt
            mål. En uppenbar brist är också att friskolor på gymnasienivå
            inte omfattas av det här systemet. Vi har accepterat det i år,
            eftersom det kan finnas svårigheter att kortsiktigt foga in dem
            i systemet. Vi säger i ett särskilt yttrande att vi tycker att
            det på lång sikt är naturligt att också föra in de fristående
            gymnasieskolorna i samma bidragssystem.
          </note>
          <note>
            Det är också viktigt att lagstiftningen görs något tydligare
            dels när det gäller rätten att välja skola, dels när det gäller
            kommunernas skyldigheter att informera eleverna och föräldrarna
            i kommunen om de rättigheter som finns.
          </note>
          <note>
            En sista fråga som man naturligtvis kan ha funderingar på är
            vad som skall gälla för det kommunala bidragen till fristående
            skolor. Man kan naturligtvis se det som en kommunal fråga.
          </note>
          <note>
            Med vår grundsyn på de här frågorna, där vi betraktar det som
            en slags medborgerlig rättighet att få gå i skolor utanför det
            offentliga skolsystemet, blir det naturligt att också kommunerna
            skall vara skyldiga att betala rimliga kommunala bidrag till godkända
            friskolor.
          </note>
          <note>
            Får jag till sist säga några ord om detta med godkännande. Min
            erfarenhet är att friskolorna i de allra flesta fall är ett utomordentligt
            positivt inslag i det svenska skolsystemet, men man skall inte
            bortse ifrån att det kan komma att uppstå skolor som inte bör
            accepteras, som inte bör godkännas.
          </note>
          <note>
            Om man står inför en sådan skola som bryter mot lagen t.ex. genom
            att använda kroppsbestraffning eller genom att inte rimlig utsträckning
            följa läroplanens krav -- och nu når vi just det som jag har talat
            för från denna talarstol åtskilliga gånger --
          </note>
          <note>
            är det naturligt att inte bara hålla inne statliga och kommunala
            bidrag, utan också att konstatera att skolplikten inte får fullgöras
            vid den skolan.
          </note>
          <note>
            Jag är optimistisk och tror att den situationen inte skall behöva
            förekomma särskilt ofta. Med den bakgrund jag nyss nämnde om hur
            vi ser på rätten att gå i en fristående skola, tycker jag att
            det är rimligt att om myndigheterna bedömer att skolan inte är
            acceptabel skall den frågan kunna prövas i förvaltningsdomstol.
          </note>
          <note>
            Herr talman! Vi vidhåller alla de reservationer som folkpartiet
            har stött i betänkandet, men för att spara tid nöjer jag mig med
            att yrka bifall till reservationerna 5 och 15.
          </note>
          <note type="speaker">
            Anf. 72 LARZ JOHANSSON (c):
          </note>
          <note>
            Herr talman! Låt mig inleda vid sidan av ämnet, eftersom Lars
            Leijonborg inte drog sig för att fortsätta debatten från det föregående
            ärendet.
          </note>
          <note>
            Om Lars Leijonborg hade lagt ner lika mycket möda på att lyssna
            på vad jag sade, eller i morgon anstränger sig att läsa protokollet,
            kommer han att upptäcka att jag sade att Ann-Cathrine Haglund
            lät som ett eko från 40-talet. Det är exakt samma argument som
            då användes mot att utöka skoltiden.
          </note>
          <note>
            Jag tillskrev inte det påståendet något eller några speciella
            partier. Jag är väl medveten om att bondeförbundet i långa stycken,
            även i skolfrågor, kunde betraktas som kulturkonservativt.
          </note>
          <note>
            I den förra debatten tillskrevs jag rollen som Göran
          </note>
          <note>
            Perssons främsta vapendragare. Jag vet inte riktigt vad som avsågs,
            och jag är inte säker på att Göran
          </note>
          <note>
            Persson riktigt delar den uppfattningen. Jag är alldeles övertygad
            om att han inte kommer att göra det efter denna debattomgång.
            Jag kan instämma i det epitetet om det med att vara hans vapendragare
            innebär att efter bästa förmåga och med de motionsyrkanden som
            centerpartiet har lagt försöka att få litet hyfs och ordning på
            hans propositioner. Men vi godtar inte vad än regeringen föreslår.
            Vi har vår bestämda uppfattning, och vi driver vår politiska linje
            kontinuerligt. Där linjerna sammanfaller ser vi till att det blir
            resultat. Där linjerna inte sammanfaller försöker vi efter bästa
            förmåga att åstadkomma en förändring.
          </note>
          <note>
            Alltemellanåt, ganska ofta, lyckas vi.
          </note>
          <note>
            Vi har däremot inte lyckats när det gäller frågan om den flexibla
            skolstarten. Vi kan där notera att högeralliansen helt plötsligt
            byter sammansättning.
          </note>
          <note>
            Ut tågar Eva Goe s och in kliver Göran Persson. Vi kan då se
            Ann-Cathrine Haglund, Göran Persson och Lars Leijonborg falla
            varandra i armarna och tillsammans se till att hasta igenom ett
            förslag om den s.k. flexibla skolstarten.
          </note>
          <note>
            Om man i den förra debatten kunde hävda, vilket en del gjorde,
            att det hela hade gått fort och att det var illa förberett, vad
            skall man då säga om denna fråga? Alla de förutsättningar som
            har åberopats under resans gång om ett gemensamt måldokument,
            tillgång till utbildade lärare och förskollärare, gemensam fortbildning
            för personalkategorierna osv. saknas. De finns inte.
          </note>
          <note>
            Ändå skall beslutet hastigt genomföras och den flexibla skolstarten
            skall inledas redan nu till höstterminen.
          </note>
          <note>
            Vi i centern har sagt att det viktigaste i bedömningen av denna
            fråga är att göra bedömningen utifrån elevernas behov. Jag tycker
            sannerligen inte att man har gjort det. Det finns en lång rad
            frågor som jag tycker är illa belysta och som inte alls är besvarade.
          </note>
          <note>
            Vi har hört först Birgitta Rydle och sedan Lars
          </note>
          <note>
            Leijonborg argumentera utifrån sina resp.
          </note>
          <note>
            ståndpunkter och reservationer. Det må man väl göra. Men faktum
            kvarstår att det är ni tre partier tillsammans som ser till att
            förslaget nu går igenom.
          </note>
          <note>
            Ni röstar inte emot det utan för det. Det innebär t.ex., Lars
            Leijonborg, att de sexåringar som nu börjar i grundskolan får
            en kortare skolgång på bara nio år. De tappar alltså sitt förskoleår.
            Det är alldeles uppenbart så.
          </note>
          <note>
            Sedan kan man ha fromma förhoppningar om att det skall hända
            något under resans gång, och det har tydligen Lars Leijonborg.
            Men han har inte funderat över att det kanske vore bra att redan
            inledningsvis och under de första åren ha klart för sig hur läroplanen
            ser ut för en tioårig grundskola, och hur tim- och kursplaner
            skall sammansättas.
          </note>
          <note>
            Läroplansarbetet är i full gång. Då skall man ha klart för sig
            om man gör en läroplan för nio år eller tio år. Det går inte att
            vänta till slutet av 90-talet,
          </note>
          <note>
            Lars Leijonborg. Då är det litet väl sent när det gäller de barn
            som nu börjar skolan.
          </note>
          <note>
            Vi vet inte hur det blir för femåringarna. Skall de i stället
            få ett förskoleår? Vi vet inte hur det blir för ungdomarna så
            småningom vid övergången till gymnasieskolan. Vi vet däremot hur
            det är med kostnaderna. Det statsbidragssystem som vi nu har för
            barnomsorgen beräknas med utgångspunkt i det antal barn som är
            inskrivna i barnomsorgen vid det tillfälle som gäller. För de
            sexåringar som nu lämnar barnomsorgen kommer det inte att utgå
            något statsbidrag inom barnomsorgsbidraget till kommunerna.
          </note>
          <note>
            När barnen sedan kommer till grundskolan, beräknas statsbidraget
            till grundskolan på det antal barn som gick i skolan året innan.
            Alltså får kommunen inte statsbidrag för sexåringarna i skolan
            heller. Det är litet uppseendeväckande att de partier som alldeles
            nyss i den föregående debatten hyste sådant bekymmer för kommunernas
            ekonomi och de kommunala kostnaderna inte ett ögonblick har funderat
            på vad detta innebär för kommunerna. Kommunförbundet har bl.a.
            hävdat att fullt genomfört innebär detta en kostnadsökning på
            ungefär 2 miljarder kronor. Var skall de pengarna tas från? Det
            är ingen som har något svar på den frågan.
          </note>
          <note>
            Vi vet dessutom att det är många som inte är särskilt förtjusta
            i förslaget. Merparten av föräldrarna är negativa. Lärarna och
            förskollärarna som skall svara för uppgiften är också negativt
            inställda med de dåliga förutsättningar som de har givits i sammanhanget.
            Därför är det alldeles självklart för vårt parti att yrka avslag
            på förslaget.
          </note>
          <note>
            Jag yrkar bifall till reservation 4.
          </note>
          <note>
            När debatten har förts i utskottet har vi märkt att de som så
            småningom har bildat majoriteten efter hand har tagit ett och
            annat steg tillbaka.
          </note>
          <note>
            Skrivningarna som Lars Leijonborg hänvisade till på slutet tillkom
            i det allra sista momentet. Jag tror t.o.m. att vi fick lov att
            bordlägga justeringstillfället ett par gånger för att alla skulle
            hinna bli överens om vad där skulle stå. Där anges ett antal förutsättningar.
            Det gäller bl.a. att bara ta emot sexåringar i den utsträckning
            som skolorganisationen kan anpassas till denna elevgrupps behov.
            Jag frågar mig hur många kommuner som kommer att göra det till
            hösten.
          </note>
          <note>
            Det talas om ett antal förutsättningar som skall vara vid handen.
            Jag har berört några stycken av dem, t.ex. tillgång till lärare
            och annan personal som fått möjlighet att genomgå fortbildning
            samt sammansättningen av personalgrupperna. Hur många kommuner
            kommer att ha löst den frågan till höstterminens början? Innehåll
            och metodik måste anpassas efter barnens behov, och det skall
            ges sådana samarbetsformer att det går att åstadkomma en individualiserad
            verksamhet.
          </note>
          <note>
            Dessutom framgår det i betänkandet att det skall finnas tillgång
            till lokaler som är ändamålsenliga.
          </note>
          <note>
            Min fråga till er som utgör majoriteten, nämligen folkpartiet,
            moderaterna och Helge Hagberg som så småningom kommer upp i debatten:
            Vad innebär ändamålsenliga lokaler i det här sammanhanget?
          </note>
          <note>
            Duger ett vanligt klassrum på 50--60 m2 som finns för våra sjuåringar?
            Vad är ändamålsenliga lokaler för att också ta emot sexåringar?
            Skall det finnas tillgång till utrymmen för vattenlek, att leka
            med färger och sovutrymmen med madrasser? Vad är ändamålsenliga
            lokaler? Det vore bra att få svar på den frågan. Det finns säkert
            en och annan kommun som funderar över vad utskottsmajoriteten
            menar när man föreskriver som en förutsättning att det skall finnas
            ändamålsenliga lokaler.
          </note>
          <note>
            Herr talman! Jag skall gå över till en helt annan fråga. Det
            gäller frågan om hemspråksundervisningen och förläggningen av
            densamma till lördagar. Riksdagen fattade så sent som strax före
            jul beslut om ett nytt statsbidragssytem och ansvaret för skolan.
            På förslag av Göran Persson slog riksdagen fast att kommunerna
            skall få sina pengar, och sedan är det kommunerna som helt och
            fullt bestämmer om sin organisation och hur de använder dessa
            pengar på bästa och mest rationella sätt. Vi sade att kommunerna
            var bäst lämpade att göra dessa bedömningar.
          </note>
          <note>
            Vi hann inte mer än att fatta beslutet här i riksdagen förrän
            budgetpropositionen kom i januari. Där sade helt plötsligt Göran
            Persson: På hemspråksundervisningen skall vi spara 300
          </note>
          <note>
            milj.kr. För säkerhets skull pekar man också ut grundvuxutbildningen,
            som skulle dras med en besparing på 55 milj.kr.
          </note>
          <note>
            Efter att ha hört Göran Perssons tidigare utläggningar kan man
            fråga sig vart den socialdemokratiska skolideologin tog vägen.
            Vart tog skolideologin vägen den gången, Göran
          </note>
          <note>
            Persson? Är det inte invandrarbarnen och de vuxna lågutbildade
            som kanske har bäst behov av samhällets stöd? De skulle helt plötsligt
            vara ett besparingsobjekt, utpekade av regeringen.
          </note>
          <note>
            Riksdagen upptäckte ganska snart, och riksdagsmajoriteten kunde
            övertygas, att detta inte var ett särskilt bra sätt att hantera
            statsbidragssystemet. Om man har beslutat om ett generellt system
            kan man inte göra den här typen av selektiva besparingar. Riksdagen
            beslutade därför också att det skall gå till på ett annat sätt.
          </note>
          <note>
            Vi lyckades inte avvärja besparingen till sin totala volym, vilket
            bl.a. Ylva Johansson har påpekat i den tidigare debatten. Men
            vi såg i varje fall till att besparingen drabbade sektorsbidraget
            och inte specifikt hemspråksundervisningen och grundvuxutbildningen.
            Men tyvärr hade redan en stor del av skadan skett. Många av landets
            kommuner hade tagit dessa signaler ad notam och börjat skära ner
            sin hemspråksundervisning, eftersom man skulle drabbas av en besparing
            som just riktades mot hemspråksundervisningen. Här ställde Göran
            Persson till med mycken skada för hemspråksundervisningen i detta
            land. Det är kommunerna som självständigt skall bestämma var de
            skall ta ut denna besparing. Det skall varken regering eller riksdag
            peka ut.
          </note>
          <note>
            Dessutom skall jag kanske påminna om att riksdagen återupprepade
            sitt tidigare ställningstagande att hemspråksundervisningen är
            viktig och skall ha samma arbetsvillkor som andra ämnen i skolan.
            Jag har förgäves gång på gång ställt frågan i utskottet när majoriteten
            nu bestämt sig för att tillåta att hemspråksundervisning förläggs
            till lördagar: Är detta villkor som är likvärdiga jämfört med
            dem för andra ämnen i skolan? Jag har inte fått något svar på
            detta, och jag är heller inte så säker på att jag får något svar
            från Göran Persson heller.
          </note>
          <note>
            Herr talman! Jag drar nu över min anmälda taletid litet grand,
            men jag skall tjäna in den i nästa debatt i stället.
          </note>
          <note>
            Herr talman! Det finns enligt min mening anledning att påpeka
            att Göran Persson i ett svar på en fråga om hemspråksundervisningen
            för en tid sedan här i kammaren, närmare bestämt den 7 maj, dels
            sade konstaterade att hemspråksundervisningen är ett viktigt inslag
            i skolan och skall planeras och organiseras på samma sätt som
            övriga ämnen, dels att kraven på kvalitet är lika högt ställda
            för hemspråket som för andra ämnen. Sedan faller Göran Persson
            in i den vulgärdebatt som pågick ett tag i media förra året när
            han säger: ''Vad som hänt är att hemspråksundervisningen i en
            lång rad kommuner har organiserats på ett sådant sätt att det
            nästan blivit fråga om enskild undervisning -- det har varit en
            lärare och en elev''. Detta hör till undantagen,
          </note>
          <note>
            Göran Persson. Landets kommuner har varit betydligt mer medvetna
            om att hantera sina resurser än att göra på detta sätt.
          </note>
          <note>
            Vidare säger Göran Persson, vilket är uppseendeväckande: : ''När
            vi nu ställer krav på att det skall vara minst fem elever i varje
            hemspråksgrupp, kommer verksamheten att bli mer skolliknande --
            -- --''. Göran Persson kan inte ställa några sådana krav. Det
            är kommunerna som avgör hur de skall sammansätta sina undervisningsgrupper.
            Nu har de fått sina resurser, och de skall själva bestämma hur
            de vill hantera dem. Om de anser sig ha råd, och även är beredda
            att skjuta till av kommunala medel, att undervisa en eller två
            elever, har de sin fulla frihet att göra det. Jag anser att ett
            statsråd i ett frågesvar skall vara noga med att inte ge den typen
            av information.
          </note>
          <note>
            Detta används som argument när man säger att lördagsundervisning
            trots allt är ganska bra och att det skulle vara till en fördel
            till hemspråksundervisningen.
          </note>
          <note>
            Jag vill alldeles bestämt hävda, att det är det sannerligen inte.
          </note>
          <note>
            Både kraven på besparingar inom hemspråksundervisningen och kraven
            att hemspråksundervisning skall förläggas till lördagar har sitt
            ursprung i moderatmotioner som allt emellanåt har dykt upp här
            i riksdagen. Så går det,
          </note>
          <note>
            Göran Persson, om man ger sig i lag med högern.
          </note>
          <note>
            Då blir detta resultatet.
          </note>
          <note>
            Jag kan försäkra Göran Persson att de som varit engagerade i
            hemspråksundervisningen och insett vad detta betyder för invandrarbarnen
            och vet att hemspråkslärarna också har en social betydelse, är
            verkligen bekymrade över den här typen av signaler från regeringskansliet.
            När dessutom denna typ av uttalanden och förslag från stöd här
            i kammaren finns det enligt min mening ytterligare anledning att
            vara bekymrad.
          </note>
          <note>
            Jag kan förstå att moderaterna, som tidigare har drivit denna
            fråga är nöjda. Men att ledamöter från folkpartiet liberalerna,
            som i andra sammanhang brukar vara mycket engagerade och förstående
            i invandrarfrågor och flyktingfrågor, ställer upp på den här typen
            av förslag är mycket anmärkningsvärt.
          </note>
          <note>
            Låt mig till sist helt kort säga något om statsbidraget till
            de fristående skolorna. Vi är nästintill helt nöjda med förslaget,
            eftersom det innebär ett bifall till centermotionen. Den enda
            invändning vi har är att detta inte gått att genomföra tillräckligt
            snabbt. Vi ville att statsbidrag skulle utgå redan från detta
            läsår, men nu blir det först året därefter.
          </note>
          <note>
            Låt mig lämna denna fråga och notera att det finns en passus
            i utskottets betänkande där utskottet säger att det kan förekomma
            att en avgift tas ut i en fristående skola men att den skall vara
            skälig och att kommunen bör ha möjlighet att avväga verksamhetsbidraget
            till skolan med hänsyn till avgiftens storlek.
          </note>
          <note>
            Jag vill för vår del markera att vi utgår ifrån att om kommunen
            ger ett fullständigt verksamhetsbidrag till en fristående skola
            -- och med fullständigt menar jag att det utgår efter skolans
            behov precis på samma sätt som föreskrivits i utskottets betänkande
            -- att det inte skall förekomma avgifter vid den skolan. Om skolan
            däremot tar ut avgifter bör bidraget reduceras.
          </note>
          <note>
            Herr talman! Jag ber att få yrka bifall till reservation 16.
          </note>
          <note type="speaker">
            Anf. 73 BIRGITTA RYDLE (fp) replik:
          </note>
          <note>
            Herr talman! Jag vill i all stillsamhet lämna några upplysningar
            till Larz Johansson. När det gäller hemspråksundervisningens förläggning
            till lördagar har det också väckts socialdemokratiska motioner
            om detta. Det har kanske inte Larz Johansson uppmärksammat.
          </note>
          <note>
            Jag vill också upplysa Larz Johansson om att många kommuner är
            väl förberedda för en tidigarelagd skolstart. Redan på den tiden
            när förskola-skolakommittén arbetade och vi åkte runt och besökte
            skolor över hela landet, fanns det på många håll en utomordentlig
            samverkan mellan förskola och skola som en förberedelse för en
            tidigare skolstart.
          </note>
          <note>
            Det fanns skolor med en fin samordning av lokaler och en god
            samverkan mellan förskollärare och lågstadielärare på så sätt
            att lågstadielärare kunde gå till förskolan och förskolelärare
            gå toll lågstadiet. Detta är inte något som kommer som en blixt
            från en klar himmel för kommunerna.
          </note>
          <note type="speaker">
            Anf. 74 LARS LEIJONBORG (fp) replik:
          </note>
          <note>
            Herr talman! Jag vill säga ett sista ord när det gäller bondeförbundets
            ställningstagande till obligatorisk sjuårig folkskola. När Larz
            Johansson tidigare talade om detta i dag sade han: När vi förlängde
            folkskolan. Detta kan naturligtvis tolkas som vi svenskar, men
            om någon skulle ha tolkat det som
          </note>
          <note>
            ''vi bondeförbundare'' eller ''vi centerpartister'' är det angeläget
            att göra detta historiska klarläggande.
          </note>
          <note>
            Jag medger att från mina utgångspunkter tar man en viss risk,
            när man går med på att säga ja till skolministerns förslag om
            flexibel skolstart, för vi har naturligtvis inga garantier för
            att vi får den förlängning till tioårig grundskola som vi tycker
            är oerhört viktig. Men jag anser ändå att Larz
          </note>
          <note>
            Johansson något överdriver nödvändigheten av att nu fatta detta
            beslut.
          </note>
          <note>
            Jag hade gärna sett ett principbeslut, och jag hoppas att Larz
            Johansson och hans parti och Ylva
          </note>
          <note>
            Johansson gärna också och hennes parti, om hon har något, röstar
            på den reservation som handlar om skolpliktsåldern, om jag har
            yrkat bifall till den, vilket nu inte kommer ihåg. Det skulle
            vara bra om vi nu fick ett principuttalande om förlängning av
            grundskolan till tio år.
          </note>
          <note>
            Det verkar som om Larz Johansson har några egna undersökningar
            om hur hemspråksundervisningen har bedrivits här i landet. Jag
            har i och för sig ingen anledning att försvara skolministerns
            frågesvar, men såvitt jag förstår kan man bara tolka den statistik
            som föreligger i riksrevisionsverkets undersökning så att en hel
            del hemspråksundervisning som har bedrivits har skett i form av
            enskild undervisning, för annars stämmer inte totalsiffrorna.
          </note>
          <note>
            Vårt besked är enkelt. Om man lokalt anser det lämpligt att bedriva
            hemspråksundervisning på lördagar, anser vi att det inte skall
            vara något förbud mot detta. Att det på några håll kan komma att
            bli aktuellt beror förstås på att så många invandrarelever själva
            känner att de går miste om för mycket av den övriga undervisningen.
            De vill inte vara frånvarande från så många timmar i andra ämnen.
          </note>
          <note>
            Ett alternativ är att lägga hemspråksundervisningen senare på
            eftermiddagarna, men där det av transportskäl och annat är omöjligt
            kan det vara lämpligt att lägga undervisningen på lördagar. Jag
            förstår inte varför
          </note>
          <note>
            Larz Johansson, som är så mycket för decentralisering, tycker
            att den möjligheten skall vara stängd för de kommuner och skolor
            som vill organisera verksamheten på det sättet.
          </note>
          <note type="speaker">
            Anf. 75 LARZ JOHANSSON (c) replik:
          </note>
          <note>
            Herr talman! Jag är tacksam för att Birgitta Rydle påminde mig
            om förskola-skola-kommittén och dess arbete. Det var ju faktiskt
            på det sättet att förskolaskola-kommittén kom fram till att det
            inte fanns anledning att tidigarelägga skolstarten, inte ens att
            göra den flexibel. Som bekant var Göran Persson ordförande i förskola-skola-kommittén
            på den tiden.
          </note>
          <note>
            Till Lars Leijonborg vill jag säga att ibland kanske jag uttrycker
            mig litet slarvigt. Hans tolkning att jag menade ''vi svenskar''
            var alldeles rätt.
          </note>
          <note>
            Lars Leijonborg säger att folkpartiet naturligtvis tar en viss
            risk när man accepterar förslaget om flexibel skolstart. Det är
            ganska lindrigt uttryckt,
          </note>
          <note>
            Lars Leijonborg. Läroplanskommittén har nu startat sitt jobb
            och kommer i princip att vara färdig nästa höst. Då skall årets
            sexåringar starta i årskurs
          </note>
          <note>
            2. Jag tror att det har en viss betydelse för deras fortsatta
            skolgång, om de vet att de skall gå nio eller tio år i skolan.
          </note>
          <note>
            Jag tror också att det har en viss betydelse för hur läroplanerna
            ser ut och framför allt hur tim- och kursplaner konstrueras för
            deras fortsatta skolgång. Det kan man inte vänta till slutet av
            90-
          </note>
          <note>
            talet med att bestämma, för det kan ju vara på det sättet att
            då har de läst det som tim- och kursplanen föreskriver under de
            nio år som de har gått i skolan, och så har de plötsligt ett tionde
            år som i princip är blankt i läroplanen. Det kan naturligtvis
            inte Lars
          </note>
          <note>
            Leijonborg mena.
          </note>
          <note>
            Sedan sade Lars Leijonborg apropå hemspråksundervisningen att
            det fanns ju statistik, och han hänvisade till riksrevisionsverkets
            rapport.
          </note>
          <note>
            Ja, Lars Leijonborg, den bygger på några få intervjuer i åtta
            kommuner och två länsskolnämnder i landet. Att av det dra de långtgående
            slutsatser som riksrevisionsverket gjorde och sedermera också
            regeringen gjorde är verkligen att hårdra resultatet.
          </note>
          <note>
            Dessutom skall man konstatera att riksrevisionsverket gjorde
            bara en tidsmässig och ekonomisk bedömning. Riksrevisionsverket
            har verkligen inte kompetens att göra någon som helst pedagogisk
            bedömning av de här frågorna, och det är uppenbart att det har
            man inte gjort i regeringskansliet heller.
          </note>
          <note>
            Sedan tar man en viss risk också när man förlägger undervisning
            till lördagar som Lars Leijonborg inte riktigt tänkte på. Eftersom
            hemspråksundervisningen är frivillig för eleverna, är det ganska
            lätt att föreställa sig hur en 8-, 9- eller
          </note>
          <note>
            10-åring känner det om man måste gå i skolan också på lördagen,
            när alla ens kompisar är lediga och håller på med roliga och trevliga
            saker.
          </note>
          <note>
            Det är snubblande nära att man vädjar till sina föräldrar att
            slippa den här frivilliga undervisningen. Då blir väl hemspråksundervisningen
            inte så dyr i framtiden, och det var kanske det som var meningen.
          </note>
          <note type="speaker">
            Anf. 76 LARS LEIJONBORG (fp) replik:
          </note>
          <note>
            Herr talman! Vi skall ju votera om det här ärendet på tisdag,
            såvitt jag förstår, så det är gott om tid till dess. Skulle reservation
            4 om flexibel skolstart avslås i moment 5, hoppas jag att centerpartisterna
            röstar på reservation 5 i moment 6, som just handlar om tioårig
            skolplikt. Det blir i så fall en viktig markering av att det finns
            ett brett stöd för den tanken.
          </note>
          <note>
            Vi vet att det finns ett sådant stöd i skolvärlden, men det vore
            säkert bra att få markerat också att det finns ett bredare parlamentariskt
            stöd för detta än bara folkpartiet liberalerna.
          </note>
          <note>
            När det gäller hemspråksundervisning på lördagar är det min förhoppning
            att en sådan förläggning av undervisningen inte genomförs utan
            ordentliga kontakter med de invandrargrupper som berörs.
          </note>
          <note>
            Jag vet att i hemspråksundervisningens barndom, om jag får uttrycka
            mig så, var det här inte alls ovanligt, och det fungerade då.
          </note>
          <note>
            Jag har litet annan upplevelse av invandrarbarnens och invandrarföräldrarnas
            uppskattning av hemspråksundervisningen än vad Larz Johansson
            tycks ha. Eleverna vill gärna gå där, men de är också medvetna
            om att när undervisningen är schemalagd, som nu sker, innebär
            det i praktiken att de går miste om många andra lektioner som
            de också skulle vilja följa. Då kan ibland lördagsundervisning
            vara den enda möjliga lösningen på den annars omöjliga ekvationen.
          </note>
          <note type="speaker">
            Anf. 77 LARZ JOHANSSON (c) replik:
          </note>
          <note>
            Herr talman! Mycket kort. Lars Leijonborg bygger uppenbarligen
            mycket av sin politik på förhoppningar. Han har en förhoppning
            om att centern skall rösta på folkpartiets reservation på tisdag.
            Han har en förhoppning om att invandrarbarnen skall gå i skolan
            på lördagar. Han har en förhoppning om att förändringarna skall
            ske efter överläggningar med invandrarnas organisationer.
          </note>
          <note>
            Jag tror att det vore bättre om Lars Leijonborg byggde mer av
            sina ställningstaganden på fakta än på förhoppningar.
          </note>
          <note type="speaker">
            Anf. 78 YLVA JOHANSSON (v):
          </note>
          <note>
            Herr talman! Jag är glad över att jag lever i ett mångkulturellt
            land. I det framtida Sverige kommer det mångkulturella att vara
            än tydligare än i dag. Våra invandrare och flyktingar och i än
            större utsträckning deras barn är i det perspektivet en stor tillgång.
          </note>
          <note>
            Tvåspråkighet och kulturell kompetens kommer att efterfrågas
            både i näringslivet och i samhället i övrigt. Inom många yrken
            är tvåspråkighet en viktig merit, och än viktigare kommer den
            att bli.
          </note>
          <note>
            En bra hemspråksundervisning är i det perspektivet en framtidsinvestering.
          </note>
          <note>
            Som ni som är kvar här i kammaren nu naturligtvis vet, består
            hemspråksundervisningen av två delar:
          </note>
          <note>
            dels undervisning i hemspråket som ämne, dels studiehandledning
            på hemspråket i andra ämnen.
          </note>
          <note>
            Drygt en tiondel av grundskoleeleverna har ett annat hemspråk
            än svenska. Av dessa deltar ungefär 65 % i hemspråkundervisningen.
            I
          </note>
          <note>
            gymnasiet deltar 48 % i undervisningen.
          </note>
          <note>
            Tvåspråkighet har i Sverige tidigare ifrågasatts, men i dag ses
            det av de flesta lingivistiker och psykologer som en viktig individuell
            kompetens och resurs. Man har i noggranna undersökningar funnit
            att tvåspråkiga barn och ungdomar generellt sett inte uppvisar
            sämre skolresultat än enspråkiga.
          </note>
          <note>
            Tvärtom har man funnit att de har ett något bättre resultat.
          </note>
          <note>
            För att hemspråksundervisning skall kunna ske på ett bra sätt
            krävs det att elevens hemspråkslärare och ordinarie lärare samarbetar.
            Det är bara på så vis eleverna kan få en relevant studiehandledning
            av sin hemspråkslärare. Det är därför viktigt att samarbetet mellan
            lärarna underlättas. Om hemspråksundervisningen i stället förläggs
            till lördagar kommer detta nödvändiga samarbete att försvåras.
          </note>
          <note>
            Jag vill ta upp en annan aspekt till behandling.
          </note>
          <note>
            Hemspråkslärarna är viktiga personer ute på skolorna. De har
            som alla lärare fler funktioner än att bara undervisa. Hemspråkslärarna
            är viktiga i det sociala arbetet på en skola. De är också viktiga
            som förebilder inte bara för elever med annat ursprung än det
            svenska, utan i lika hög grad för de svenska eleverna. Det är
            nämligen så att det i vårt samhälle inte finns så många invandrare
            i läraryrket eller i andra högstatusyrken. Det är viktigt att
            också invandrare som inte städar eller har andra lågstatusyrken
            också syns för de svenska eleverna.
          </note>
          <note>
            Det kommer de inte att göra om de har undervisning på lördagar.
            Då deltar inte nämligen de elever som har svenska som modersmål.
          </note>
          <note>
            Undervisningen i hemspråk är inte obligatorisk.
          </note>
          <note>
            Men det får inte tas som intäkt för att särbehandla hemspråksundervisningen
            och ge den sämre villkor än annan undervisning i skolan. För ungefär
            en månad sedan sade, som tidigare sagts, ett enhälligt utskott
            följande: ''Avslutningsvis vill utskottet stryka under att hemspråksundervisningen
            självfallet bör ha samma ställning som undervisningen i andra
            ämnen i skolan och därvid ges likvärdiga arbetsmöjligheter.''
            Tre av de partier som för en månad sedan stod bakom detta utställningstagande
            är nu beredda att besluta om lördagsundervisning i hemspråk.
          </note>
          <note>
            Jag delar den uppfattning som utskottet tidigare uttryckte. Jag
            tycker därför att regeringens förslag skall avslås.
          </note>
          <note>
            Jag tycker att det skall bli intressant att få höra
          </note>
          <note>
            Helge Hagbergs förklaring till hur utskottet kan kombinera det
            tidigare ställningstagandet med det förslag om undervisning på
            lördagar som det nu lägger fram.
          </note>
          <note>
            I årets budgetproposition föreslog regeringen en sänkt ambitionsnivå
            genom att ange en s.k. rimlig minsta gruppstorlek i hemspråk till
            fem elever.
          </note>
          <note>
            Statsrådet Göran Persson har dragit paralleller till minsta gruppstorlek
            för anordnande av tillval av tyska och franska i grundskolan.
            Det kan låta rimligt om man inte tänker efter. Men jämförelsen
            haltar betänkligt. De språkliga tillvalen i grundskolan är två
            till antalet, hemspråksundervisning sker i dag på 82 språk. I
          </note>
          <note>
            praktiken kommer det att innebära att många elever inte har någon
            rätt till hemspråksundervisning. Detta gäller särskilt de elever
            som bor i glest bebyggda kommuner eller talar ett s.k. litet språk.
          </note>
          <note>
            Någon ''minsta rimliga gruppstorlek'' bör därför enligt vänsterpartiets
            åsikt inte fastställas.
          </note>
          <note>
            Samverkan mellan skola och förskola och mellan skola och skolbarnomsorg
            har successivt utvecklats. Barnens behov måste komma i första
            hand när formerna för denna samverkan bör utvecklas utifrån en
            gemensam helhetssyn på barnen. Så långt är de flesta överens.
            Vi är också överens om att det är angeläget att påskynda en fortsatt
            utveckling av samverkan mellan barnomsorg och skola.
          </note>
          <note>
            Men att påskynda utvecklingen får inte förväxlas med att ta förhastade
            beslut. Ett flagrant exempel på ett sådant förhastat beslut är
            att regeringen i höstas lät sexåringarna få en framträdande plats
            i ett krispaket för att hejda valutautflödet ur landet.
          </note>
          <note>
            Skolan är, enligt vår mening, ännu inte mogen att ta emot hela
            årskullar med sexåringar, även om utvecklingen går mot att skillnaderna
            mellan skola och barnomsorg minskar. Larz Johansson har tidigare
            ställt de flesta av de frågor som naturligt infinner sig inför
            den s.k. flexibla skolstarten. Jag skall inte upprepa dem.
          </note>
          <note>
            Enligt vår mening måste en rad förändringar till innan en sådan
            reform kan diskuteras. Barnomsorg och skola måste omfattas av
            ett gemensamt måldokument, och en gemensam lokal organisation
            för barnomsorg och skola, som nu är möjlig, bör växa fram i kommunerna.
          </note>
          <note>
            Men det krävs också en samordning på central nivå.
          </note>
          <note>
            Det är en fråga som vi inte har att hantera i utbildningsutskottet,
            men jag vill ändå något beröra den. Det är viktigt att ansvaret
            för barnomsorgen så snart som möjligt överförs till det nya skolverket
            för att kunna bli en naturlig del av den struktur och kompetens
            som nu kommer att byggas upp i det nya verket. När vi har ett
            gemensamt måldokument för barnomsorgen och skolan blir det naturligt
            att skolverkets uppföljning, utvärdering och fältorganisation
            även omfattar barnomsorgen. Men det finns betydande nackdelar
            med att vänta tills detta dokument finns färdigt och antaget.
            För att undvika att barnomsorgen i framtiden blir en bisyssla
            i det nya skolverket bör barnomsorgen redan från början finnas
            med som en naturlig del av det nya verkets ansvarsområde. Det
            är inte minst viktigt att den fältorganisation som skall byggas
            upp även tar hänsyn till de behov av kvalitetskontroll och uppföljning
            av centralt fastställda mål som finns inom barnomsorgen.
          </note>
          <note>
            Enligt vår mening bör det vara möjligt att så småningom skapa
            en obligatorisk verksamhet för sexåringarna -- eventuellt även
            för ytterligare åldersgrupper -- som tar till vara och för samman
            det bästa från förskolans praktik och pedagogik med lågstadiets
            arbetssätt. I det sammanhanget bör även tioårig skolplikt bli
            aktuellt. Men det är en dålig lösning att pressa in sexåringarna
            i den befintliga första årskursen utan att först genomföra förändringar
            av skolan. Jag vill till Lars Leijonborg säga att vänsterpartiet
            i en eventuell omröstning om folkpartiets reservation 5 kommer
            att avstå.
          </note>
          <note>
            En förändrad första årskurs i skolan bör i så fall utgöras av
            en integrering av förskola och skola där förskollärare och lågstadie-
            eller grundskollärare arbetar tillsammans. Viktiga erfarenheter
            från den verksamhet som redan i dag finns för sexåringarna bör
            utgöra grund för en sådan första årskurs. För att detta skall
            bli möjligt måste lågstadielärare, grundskollärare och förskollärare
            erbjudas relevant fortbildning.
          </note>
          <note>
            Vänsterpartiet avvisar regeringens förslag att redan till hösten
            låta åtskilliga sexåringar börja skolan.
          </note>
          <note>
            Jag vill också säga att jag är skeptisk till resonemanget om
            en flexibel skolstart, eftersom jag ser en risk att skolan kan
            avhända sig ansvaret och hänvisa barnen tillbaka till barnomsorgen
            när skolan inte klarar av att tillgodose de ett år yngre barnens
            behov.
          </note>
          <note>
            Jag vill till sist säga några ord också om elevinflytande. Det
            är naturligt att en demokratisk skola måste ge eleverna betydligt
            större möjlighet att vara med och bestämma över sin skola.
          </note>
          <note>
            Decentraliseringen av ansvar får inte leda till att lärare och
            rektorer ges större makt på elevernas bekostnad. Eleverna måste
            tvärtom ses som medarbetare på skolan och få ta sin del av det
            decentraliserade ansvaret.
          </note>
          <note>
            Åtskilliga studier visar att eleverna önskar större inflytande
            över sin situation både när det gäller trivsel, ordning, undervisningens
            innehåll och arbetssätt. De sämsta möjligheterna till inflytande
            har eleverna i dag när det gäller undervisningen.
          </note>
          <note>
            Men eleverna redovisar störst önskan om ett vidgat inflytande
            över just undervisningen.
          </note>
          <note>
            Vi i vänsterpartiet var i höstas, när vi behandlade ansvarspropositionen,
            ensamma om att kräva en lagstiftning som garanterade elevernas
            inflytande.
          </note>
          <note>
            Nu föreslås att en sådan portalparagraf som markerar elevernas
            rätt till inflytande över sin utbildning skall finnas med i skollagen.
            Jag vill säga att vi i vänsterpartiet noterar detta med tillfredsställelse.
          </note>
          <note>
            Vänsterpartiet står naturligtvis bakom de reservationer som jag
            har undertecknat. I detta sammanhang vill jag dock bara yrka bifall
            till reservation 4 och 16.
          </note>
          <note type="speaker">
            Anf. 79 LARS LEIJONBORG (fp) replik:
          </note>
          <note>
            Herr talman! Jag vill göra ännu ett försök att värva röster till
            vår reservation 5. Detär ju åtskilliga dagar kvar innan vi skall
            rösta om den. Vänsterpartiet kan väl t.ex. ta något extra gruppmöte
            om detta. Vi kommer då att veta att riksdagen sannolikt har fattat
            ett beslut om godkännande av dessa riktlinjer om flexibel skolstart
            som finns i propositionen.
          </note>
          <note>
            Syftet med det är ju -- även om det inte särskilt klart utsägs
            i propositionen -- att de flesta barn skall börja skolan vid sex
            års ålder. I det läget är det väldigt viktigt att vi så småningom
            får en förlängning av grundskolan. Ett principuttalande om det
            nu skulle vara mycket bra. Det är ju inte nödvändigt att fatta
            själva beslutet nu. Vi vet ju inte exakt hur många sexåringar
            som kommer att börja skolan. Om vi förutsätter att det om några
            år ändå är det övervägande antalet vore det bra med en bred uppslutning
            kring ett sådant principbeslut.
          </note>
          <note>
            Vänsterpartiet skulle därför kunna göra en progressiv insats
            i skolpolitiken genom att stödja folkpartiets reservation 5.
          </note>
          <note type="speaker">
            Anf. 80 YLVA JOHANSSON (v) replik:
          </note>
          <note>
            Herr talman! Det är klart att det är frestande för oss i vänsterpartiet
            att få göra något som enligt Lars
          </note>
          <note>
            Leijonborg bidrar till en progressiv utveckling i skolpolitiken.
            Jag måste trots den frestelsen göra honom besviken.
          </note>
          <note>
            Vi är negativa till hela konstruktionen om en flexibel skolstart.
            På sikt kan det bli aktuellt med en sänkt skolpliktsålder, och
            då är det aktuellt med en tioårig skolplikt. Men det beror på
            hur samarbetet mellan skola och förskola kommer att fortsätta
            att utvecklas och hur snabbt det kommer att gå. Jag tror att jag
            här i debatten har gjort klart hur vi ser på denna utveckling.
            Jag tror inte Lars Leijonborg behöver vara orolig för att någon
            skall sväva i tvivelsmål om hur vi på sikt ser på en förlängning
            av skolplikten. Men på tisdag kommer vi att avstå i omröstning
            om reservation 5.
          </note>
          <note type="speaker">
            Anf. 81 EVA GOE S (mp):
          </note>
          <note>
            Herr talman! Ylva Johansson och Larz Johansson har talat så väl
            om precis de saker som jag också tycker är väsentliga i det här
            betänkandet. Det har hänt mycket de två senaste åren på skolans
            område.
          </note>
          <note>
            Miljöpartiets krav på avveckling av SÖ, förändrat statsbidragssytem,
            mer inflytande i skolan för elever, lärare och föräldrar m.m.
            har fått gehör --
          </note>
          <note>
            kanske inte fullt ut, men vi är på god väg, och det gläder mig.
          </note>
          <note>
            Jag vill här ta upp frågan om sexåringar skall börja skolan.
            Den har tydligen upprört halva Sverige. Jag skulle av de papper
            jag har fått nästan kunna ta fram en hög på tre decimeter. Det
            handlar om att man ganska fräckt kastade in denna flexibla sexårsstart
            i krispaketet. Man tog det som en intäkt för att man nu skulle
            klara den ekonomiska krisen.
          </note>
          <note>
            Jag vill definitivt dementera att det skulle finnas ekonomiska
            skäl till detta. Ekvationen går nämligen inte ihop om man gör
            rent samhällsekonomiska beräkningar. Man hade räknat med 200 miljarders
            vinst. Man har då räknat med att personaltätheten är högre inom
            barnomsorgen. Det är riktigt att den är högre inom barnomsorgen,
            men inte för sexåringar. Om man räknar på detta finner man att
            sexåringen i barnomsorgen kostar ca 20 000 kr. Ett skolbarn kostar
            ca 40 000 kr. Dagisbarnet däremot, som är yngre, är dyrare och
            kostar ca 60 000 kr. Detta är om man ser det ur samhällsekonomisk
            synvinkel.
          </note>
          <note>
            I krispaktetet kunde man läsa att om man börjar skolan som sexåring
            ''kommer arbetsmarknaden att tillföras ytterligare en åldersklass''.
            Men man måste ha glömt att uppföljningsansvaret fortfarande skall
            gälla. Det står i Växa med kunskaper. Detta innebär att de som
            inte väljer att fortsätta gymnasieskolan ändå kommer att kosta
            i takt med att arbetslösheten bland ungdomar ökar, vilket vi naturligtvis
            tycker är hemskt.
          </note>
          <note>
            Den svenska grundskolan omfattar i dag nio år, men så gott som
            varje sexåring går i förskola. Det innebär att barnet i praktiken
            har tio års skola. Det blir ingen kvalitetsvinst för samhället
            att tidigarelägga skolstarten och därmed låta ungdomar sluta skolan
            vid 15 års ålder för att bli en produktionsfaktor. Skollängden
            blir sammanlagt nio år, och barnet pressas in tidigare i den nuvarande
            skolan, som inte är anpassad till ett barn i den åldern.
          </note>
          <note>
            Om vi utgår från barnens bästa -- vilket vi skall göra -- måste
            själva skolformen förändras.
          </note>
          <note>
            Förskollärare och lärare skall fort- och vidareutbildas, och
            undervisningen skall anpassas till sexåringarna -- inte tvärtom.
            Skolans nuvarande pedagogik och metodik är inte anpassad till
            sexåringarna. Man borde, som väl Larz Johansson tidigare berörde,
            ha tagit fram detta gemensamma måldokument, som man pratade så
            fint om, innan man planterar denna nya flexibla skolstart.
          </note>
          <note>
            Direktiven innebär att grundskolan och motsvarande skolformer
            och barnomsorgen får ett gemensamt måldokument. Det tycker vi
            är bra. Vi anser att det är ett minimikrav innan man beslutar
            om skolstart vid sex års ålder.
          </note>
          <note>
            När det gäller kostnader och pengar kan det få den effekten på
            privatekonomin att man väljer att låta barnet börja skolan vid
            sex års ålder trots att barnet inte är moget för det. Det är naturligtvis
            privatekonomiskt lönsamt att låta barnet börja skolan. Man slipper
            betala ur den egna kassan.
          </note>
          <note>
            Man kan bli bekymrad över lokaliteter, hur det skall fungera,
            hur barnen skall få utlopp för sin kreativitet osv. Detta har
            berörts av tidigare talare.
          </note>
          <note>
            De har sagt det så bra. Jag skall därför inte upprepa det.
          </note>
          <note>
            Jag går i stället in på nästa tema. Det gäller naturligtvis hemspråken.
            Hemspråk betyder oerhört mycket för identiteten. Hemspråkslärare
            är också förebilder. Det skulle kunna bli en bättre schemaläggning
            om också hemspråkslärarna fick --
          </note>
          <note>
            som de själva föreslagit -- fortbildning i ett annat ämne, t.ex.
            musik, bild etc. Man skulle då kunna slå två flugor i en smäll.
            Förutom de elever som har rätt till hemspråksundervisning skulle
            då även de andra eleverna få tillgång till hemspråkslärare och
            kunna få träffa människor i ett mångkulturellt samhälle och överbrygga
            motsättningar -- som faktiskt växer för var dag som går.
          </note>
          <note>
            Jag frågar mig också varför just barn som skall läsa hemspråk
            skall hänvisas till att ha undervisning på lördagar. Varför skall
            de isoleras från sina klasskamrater eller andra vänner? De behöver
            deras gemenskap i ett fotbollslag eller liknande likaväl som alla
            andra barn behöver det -- kanske mer.
          </note>
          <note>
            Om kommunerna lägger hemspråksundervisningen på lördagar blir
            konsekvensen -- som jag ser det --
          </note>
          <note>
            att de flesta kommer att välja bort den undervisningen.
          </note>
          <note>
            De signaler som gått ut till kommunerna har redan resulterat
            i att brev har skickats ut till föräldrarna om förfrågningar om
            de kan tänka sig att deras barn för sin hemspråksundervisning
            kan gå i en annan skola och om de kan tänka sig att läsa på lördagar.
          </note>
          <note>
            Detta är djupt beklagligt. Om man lägger undervisningen utanför
            skoldagen omöjliggör man dessutom samplanering mellan svenska,
            som andra språk, studiehandledning och hemspråksundervisning.
            Miljöpartiet motsätter sig bestämt att hemspråksundervisning läggs
            in på en skolfri dag, som t.ex lördag, och att minsta gruppstorlek
            skall vara fem elever.
          </note>
          <note>
            Vi har också berört en annan fråga. Det gäller skolhälsovården,
            som vi tycker skall fortsätta att vara obligatorisk. Man skall
            ha en hälsoundersökning per stadium. Det skall vara ett obligatorium.
            Det är ett sätt att inte särskilja någon. Enligt propositionens
            förslag kommer man att skilja ut dem som skall undersökas. Vi
            vill inte att det skall vara någon särskiljning och inte heller
            att någon skall kunna förbigås. Det är viktigt att man har denna
            omedelbara hjälp och att skolsköterska och ibland även skolläkare
            finns i barnens närmiljö. De skall vara en naturlig kontakt för
            barnen.
          </note>
          <note>
            Jag vill säga några ord om fristående skolor. Vi anser också
            att man skall kunna delegera rätt att starta fristående skolor
            i kooperativ och privat regi.
          </note>
          <note>
            Vi anser att statsbidragen skall följa eleven och att man inte
            skall dra in på dem. Larz Johansson var inne på detta att om man
            tar ut avgifter skall man sänka statsbidraget. Vi har inte övervägt
            det. Vi har sagt att vi tycker att det skall vara ett genomsnittligt
            statsbidrag till dem som går i fristående skolor. Det skall vara
            lika för alla barn.
          </note>
          <note>
            Jag yrkar -- precis som Ylva Johansson -- bifall till reservationerna
            4 och 16.
          </note>
          <note type="speaker">
            Anf. 82 HELGE HAGBERG (s):
          </note>
          <note>
            Herr talman! I boken ''Riksdagen genom tiderna''
          </note>
          <note>
            redogörs för den stora skolreformen på 1840 års riksmöte. I den
            står bl.a.:
          </note>
          <note>
            ''Ett för framtiden ännu viktigare beslut gällde folkskolan.
            Här stod schematiskt sett en konservativ opinion mot en liberal.
            De konservativa var främst intresserade av traditionell humanistisk
            bildning, med latin och teologi i centrum och med huvudvikten
            lagd vid gymnasium och universitet. Folkundervisning utöver de
            kyrkliga minimikraven ansågs ofta leda till en ytlig och samhällsvådlig
            halvbildning. En del konservativa menade dock, att en utbyggd
            folkundervisning skulle kunna ta ansvaret för proletariatets barn
            och underlätta den kommunala fattigvården. På liberalt håll förordades
            ett mera yrkesinriktat, praktiskt och 'realt' skolväsen, grundat
            på en obligatorisk folkskola med fasta skolor och seminarieutbildade
            lärare, utan prästerligt förmyndarskap.''
          </note>
          <note>
            Vidare redogörs för det ibland komplicerade arbetet, som ledde
            fram till 1840 års folkskolestadga. Det var 150 år sedan detta
            verk antogs, och förberedelserna var säkerligen inte enkla. Man
            spårar också de ideologiska spänningsfälten för och emot. Naturligtvis
            återfinner vi dragen i den tidens idéströmmar med dem som gäller
            i dag. Det gäller t.ex. detta med att undervisningen skall omfatta
            alla och hur.
          </note>
          <note>
            En bild från den tid då folkskolan skulle införas kunde vara
            den här: Bilden är hämtad från hembygdsboken ''Sunnemoboken''
            från år 1952.
          </note>
          <note>
            Där för professor Nils Lagerlöf pennan: En Yngling född i Sunne
            år 1820 får som tonåring höra talas om
          </note>
          <note>
            Owens verkstad i Stockholm som gör ångmaskiner.
          </note>
          <note>
            Han lejer skjuts av bönder i Fryksdalen som skall till Närke
            för att plöja. På så vis kommer han till ett vattendrag med förbindelse
            med Stockholm. På
          </note>
          <note>
            Owens verkstad lär han sig tekniken. I Stockholm kommer han i
            kontakt med såväl konstruktörer som musiker. Utbildning får han
            i båda dessa områden.
          </note>
          <note>
            Så kunde tillfälligheter ge en vaken och intresserad yngling
            chansen att förverkliga sina färdigheter.
          </note>
          <note>
            Pojken spelade i olika musikorkestrar i Stockholm.
          </note>
          <note>
            Han blev en tekniker som ledde företag med mekanisk inriktning.
          </note>
          <note>
            Men det är klart att inte bara tillfälligheter och fallenhet
            skall avgöra så viktiga frågor som yrkesval och utkomstmöjligheter.
            Skolan skall omfatta alla, förverkliga och väcka håg att ständigt
            nå nya uppgifter. Skolan är och skall vara -- vid sidan om hemmets
            upplevelser -- den mest betydelsefulla faktorn för individens
            förverkligande av sina drömmar och målsättningar.
          </note>
          <note>
            Innevarande riksmöte men för övrigt också hela mandatperioden
            har präglats av reformer och förändringar på skol- och utbildningsområdet.
            En verklighet som förändras, och som vi vill förändra, ställer
            stora krav på skolan. Vi har klart för oss att utbildning är det
            verksammaste instrumentet för att möta förändringar och göra individen
            skickad att möta och prägla sin situation och framtid. Därför
            måste skolan vara anpassad att möta utmaningar och ge eleverna
            de bästa utgångspunkter att bli trygga i sin uppgift, veta var
            man hämtar ny insikt och också skaffar sig denna.
          </note>
          <note>
            På hela skolområdet anpassar vi med bättre metoder för att eleverna
            skall få bästa möjlighet i sin utbildningssituation. Styrning
            av skolan började det med. Vi fortsatte med kommunalisering och
            ansvaret för skolan. På gymnasienivån kom först de s.k. ÖGY-försöken
            i de yrkesinriktade programmen. Nyss har vi behandlat en totalreform
            för hela gymnasiet med målen om det livslånga lärandet och bättre
            utbildning i hela gymnasieskolan.
          </note>
          <note>
            På vuxenutbildningen sluter komvux upp som ett förverkligande
            av det livslånga lärandet. För folkbildningen har också en milstolpe
            nåtts i och med förslaget om en folkbildning fri från pekpinne
            från staten och med en egen profil. Det förslaget skall vi behandla
            senare.
          </note>
          <note>
            Folkrörelserna, folkhögskolan och studieförbunden har en egen
            kraft som talar för sig själv. Skall jag också nämna universitets-
            och högskolor, så tog vi i fjol forksningspropositionen, som håller
            landet i tätpositionen i satsning på framtiden. Nu i år ökar vi
            på dimensionen och lokaliserar högre utbildning för att möta framtida
            utmaningar.
          </note>
          <note>
            Ärendet om skollagsfrågor tar upp sådana viktiga frågor som den
            flexibla skolstarten, hemspråksundervisningen och fristående skolor.
          </note>
          <note>
            Här återfinns också överklagandenämnd, skolhälsovården, elevinflytandet
            och valet av skola samt läromedelsgranskning. Men skolan finns
            också som särskola, sameskola och specialskola.
          </note>
          <note>
            Skolan skall anpassa sig till elevernas utgångspunkter, och det
            gör vi så bra här i landet att ingen skolpliktig elev i vår tid
            står utanför skolsystemet. För specialskolan skall alltjämt finnas
            en styrelse för varje enhet, framgår det av propositionen.
          </note>
          <note>
            Som framgått av tidigare inlägg förekommer andra åsikter i betänkandet.
            Låt mig bemöta en del av dessa och därmed också vad som sagts
            här tidigare.
          </note>
          <note>
            I skolväsendets överklagandenämnd finns åsikten att domstol skall
            behandla överklagningsärenden.
          </note>
          <note>
            Å andra sidan finns också åsikten att domstolarna inte skall
            befatta sig med överklagningsärenden.
          </note>
          <note>
            Det kan vara en bra medelväg att då inrätta en överklagandenämnd
            för överprövningsfrågor.
          </note>
          <note>
            Under beredningen av skollagspropositionen var det på tre områden
            som reaktionen var stark. Det har gällt skolstarten, hemspråksundervisningen
            och de fristående skolorna. Jag tror att vi -- även om inte alla
            är nöjda -- för frågor framåt genom att anta skolministens förslag
            i propositionen. På några punkter har vi skrivningar som ansluter
            till åsikter som förts fram i debatten och i brev till oss i utskottet.
          </note>
          <note>
            När det gäller skolstarten står i huvudsak s, m och fp bakom
            denna reform. Det innebär att vi får en ökad samverkan och planering
            av såväl förskolan som skolan. Här har pedagogiska erfarenheter
            vunnits på båda håll. Det är viktigt att det bästa ur dessa erfarenheter
            förs fram i det nya samplanerande som skall utvecklas. Det handlar
            om såväl idéer som personalsamverkan, metodik osv.
          </note>
          <note>
            Nu tar vi övergångsbeslut om flexibel skolstart i detta betänkande.
            Kommunena erbjuds att fram till år 1997 erbjuda föräldrarna starta
            elevens skolgång ett år före skolpliktsåldern.
          </note>
          <note>
            Det är viktigt att huvudmännen nu tar diskussionen om de här
            frågorna. På grundval av besluten är det betydelsefullt att organisationen
            anpassas till att fånga in ytterligare en ambition som den flexibla
            skolstarten faktiskt är.
          </note>
          <note>
            På den här punkten har c, v och mp sina betänkligheter. Det är
            inte oväsentligt att lyssna till deras varningar. Vi tror dock
            att skolan kan bemästra invändningarna och gå ur erfarenheten
            stärkta i åsikten att förslaget om flexibel skolstart kommer att
            bli en bra reform.
          </note>
          <note>
            Hemspråket -- eller icke obligatoriska inslagen --
          </note>
          <note>
            dess organisation och villkor i skolan har kommit att bli en
            spänning i åsikter mellan skolaktörer. I ett tidigare betänkande
            skrev utskottet som sin åsikt att hemspråket skulle ha samma ställning
            som andra ämnen i skolan. Så skall det också vara, och vi hävdar
            att hemspråket skall erbjudas elever som är berättigade till undervisning,
            om möjligt på ordinarie skoltid. Kan det inte ske skall det vara
            möjligt att lägga undervisning efter skoldagens slut och på lördagar.
          </note>
          <note>
            Här finns det de som tycker -- det har framgått av debatten --
            att vi inte ger samma ställning för ämnet hemspråk som andra ämnen.
            Undervisning i hemspråk handlar om studiehandledning i andra lärares
            ämnen jämte själva hemspråket. Men det handlar också om att hemspråksläraren
            får tid till att ingå i skolkonferenser och delta i planeringen
            av undervisningen i skolan.
          </note>
          <note>
            Ämnet är frivilligt, men vi hoppas att det skall omfattas av
            invandrareleverna. Därför skall det också anordnas så att de flesta
            eleverna tar del av undervisningen i ämnet. Detta görs klart i
            utskottets ställningstagande.
          </note>
          <note>
            Det har i betänkandet uppnåtts betydande enighet om de fristående
            skolornas ställning. På de allra flesta punkter bejakar vi skolministerns
            förslag att skolverket skall stå för godkännande av nya fristående
            skolor. Här skall också de nu verksamma skolorna få en förnyad
            granskning. Naturligtvis skall skolverket följa upp och granska
            dessa skolor precis som all annan skolverksamhet i landet.
          </note>
          <note>
            Utbetalningen skall i famtiden ske så, att kommunerna får statsbidrag
            efter det att skolverket godkänt vederbörande skola. Kommunerna
            har sedan att göra sin granskning och bedömning och på grundval
            av behov av medel fördela bidrag till såväl kommunala som fristående
            skolor inom grundskolan.
          </note>
          <note>
            Anslaget för nästa budgetår får betalas ut på sedvanligt sätt.
            Inte alla i utskottet ställer sig bakom detta, men det är rimligt
            att departementet också får tid för att arbeta fram smidiga beräkningsunderlag.
            Kommunerna kan också dra nytta av den tiden med tanke på sin nya
            ansvarsuppgift i det här avseendet.
          </note>
          <note>
            Elevinflytandet skall formas lokalt, föreslår skolministern.
            Dock blir elevernas och personalens skolkonferens i gymnasiet
            kvar. Det förstärkta föräldraansvaret i skolan skall slås fast.
            Vidare vill folkpartiet och miljöpartiet ha delegationsrätt för
            en särskild styrelse vid skolenheterna. Flertalet är ganska skeptiska
            mot den ordningen.
          </note>
          <note>
            Skolhälsovården skall, som vilken företagshälsovård som helst,
            bli frivillig. Det är viktigt att skolhälsovården uppfyller flera
            väsentliga mål, hävdar folkpartiet, centern och miljöpartiet.
            Utskottsmajoriteten tror att detta sker utan att det särskilt
            påtalas. Vem som skall vara högsta tillsynsmyndighet finns det
            en reservation om. Skolverket blir enligt skolministerns förslag
            den naturliga tillsynsmyndigheten, och utskottsmajoriteten följer
            detta.
          </note>
          <note>
            Rätten att välja skola blir med nödvändighet en fråga som kommunen
            måste få avgöra i mån av plats.
          </note>
          <note>
            Den flexibla skolstarten föreslås gälla för sexåringarna, och
            det är som sagt viktigt att skolstarten sker efter en väl planerad
            förberedelse.
          </note>
          <note>
            Utskottsmajoriteten tror att det bästa sättet att tillgodose
            ambitionen att ge de icke obligatoriska inslagen i skolan samma
            ställning som övriga ämnen är att följa betänkandets förslag.
            De fristående skolorna har också att leva upp till de krav vi
            kan ställa på dem att vara öppna och ta emot både granskning och
            utvärdering.
          </note>
          <note>
            Det här betänkandet, som föranletts av skolministerns proposition,
            bekräftar de genomgripande reformer som skett på skolans område
            detta riksmöte men också, som jag sade tidigare, hela mandatperioden.
            För egen del är jag mycket glad och tacksam över att få avsluta
            riksdagsarbetet med att också vara med om att fatta beslut på
            den här punkten.
          </note>
          <note>
            Jag är naturligtvis som andra angelägen om att få framföra ett
            tack till skolministern och hans medarbetare för det goda samarbete
            vi har haft och som jag personligen har upplevt. Detta tack för
            ett gott samarbete riktar jag också till utskottskolleger och
            till utskottets kanslipersonal. Även om vi mellan partierna haft
            olika åsikter i olika frågor, har åsiktsskillnaderna inte stört
            det goda kamratskap som har rått i både utskott och kammare.
          </note>
          <note>
            Slutligen vill jag yrka bifall till utskottets hemställan och
            avslag på de förekommande reservationerna.
          </note>
          <note type="speaker">
            Anf. 83 BIRGITTA RYDLE (m) replik:
          </note>
          <note>
            Herr talman! Helge Hagberg berörde i sitt anförande en reservation
            från vår sida som jag inte nämnde i mitt anförande. Jag får väl
            därför beröra den nu i stället. Reservationen handlar om inrättandet
            av skolväsendets överklagandenämnd, vilket vi för vår del anser
            vara en ganska överflödig inrättning. Det antal ärenden som kan
            komma i fråga för överklagande beräknas nämligen bli så litet
            -- bara omkring 150 per år -- att dessa utan svårighet kan hanteras
            genom prövning i kammarrätt. Det skulle också ge en större rättssäkerhet,
            eftersom det då skapas möjlighet till överprövning i regeringsrätten.
          </note>
          <note>
            Helge Hagberg sade också att det skulle vara kommunernas sak
            att ge kommuninvånarna rätten att välja skola. Vi anser för vår
            del att rätten att välja skola skall lagfästas för att elever
            och föräldrar skall ges en verklig rätt att välja.
          </note>
          <note>
            Kommunerna skall alltså åläggas att informera föräldrar och elever
            om just den lagfästa rätten att välja skola.
          </note>
          <note type="speaker">
            Anf. 84 LARZ JOHANSSON (c) replik:
          </note>
          <note>
            Herr talman! Låt mig börja med att kvittera Helge
          </note>
          <note>
            Hagbergs tack och säga att det alltid har varit sympatiskt att
            föra debatter med Helge Hagberg i ett lugnt, sansat och lågmält
            tonläge. Jag tackar också för det goda kamratskap vi har haft
            i utbildningsutskottet när Helge Hagberg nu lämnar riksdagen.
          </note>
          <note>
            Helge Hagberg kan emellertid inte lämna riksdagen riktigt än,
            eftersom det finns några frågor han måste svara på. Om riksdagen
            nu på tisdag fattar beslut om den flexibla skolstarten, kommer
            naturligtvis landets kommunalpolitiker att läsa utskottetsbetänkandet,
            och de måste då veta vad allt det som står där egentligen betyder.
          </note>
          <note>
            Utskottsmajoriteten skriver i betänkandet att man bara skall
            ta emot sexåringar ''i den utsträckning som skolorganisationen
            kunnat anpassas till denna elevgrupps behov''. Exakt vad betyder
            det, Helge
          </note>
          <note>
            Hagberg? Ett antal förutsättningar skall vara uppfyllda, säger
            man, liksom att det självfallet är av stor vikt med tillgång till
            lärare och annan personal, som fått möjlighet att genomgå fortbildning.
            Då kan man fråga sig: Hur många har fått möjlighet till detta?
            Och hur många kommer att få den möjligheten under sommaren, Helge
            Hagberg?
          </note>
          <note>
            Sedan står det i betänkandet något som jag inte förstår. Det
            står att också ''sammansättningen av personalgrupperna'' är av
            stor vikt. Vad betyder det, Helge Hagberg? Betyder det att det
            skall vara ett visst antal förskollärare och ett visst antal lågstadielärare?
            Eller vad betyder
          </note>
          <note>
            ''sammansättningen av personalgrupperna''? Detta är nämligen
            en av de förutsättningar som skall var uppfyllda för att man skall
            ta emot sexåringar.
          </note>
          <note>
            Sedan sägs återigen att det skall finnas tillgång till ändamålsenliga
            lokaler. Vad är nu en
          </note>
          <note>
            ''ändamålsenlig lokal''? Duger ett vanligt klassrum?
          </note>
          <note>
            Det måste Helge Hagberg ge besked om.
          </note>
          <note>
            Kommunalpolitikerna måste ju veta om det duger att stoppa in
            sexåringarna i ett normalt klassrum eller vad en ändamålsenlig
            lokal är för något.
          </note>
          <note>
            I betänkandet står också: ''En ytterligare faktor är förekomsten
            av sådana samarbetsformer mellan förskola och skola samt inom
            grundskolans lågstadium att en individualiserad verksamhet kan
            åstadkommas. Innehåll och metodik måste vidare anpassas efter
            barnens behov.'' Vad betyder det mera exakt, Helge Hagberg?
          </note>
          <note>
            När utskottet gör så här tydliga markeringar och säger att det
            här är förutsättningen för att man skall ta emot sexåringar och
            eftersom vi inte har några nya tim- och kursplaner måste Helge
            Hagberg, som företräder majoriteten, naturligtvis också till kammarens
            protokoll tala om vad det här betyder, så att landets kommunalpolitiker
            vet vad de har att rätta sig efter när de i augusti skall ta emot
            sexåringar i sina skolor.
          </note>
          <note type="speaker">
            Anf. 85 YLVA JOHANSSON (v) replik:
          </note>
          <note>
            Herr talman! Helge Hagberg upprepar vad utskottets majoritet
            säger när det gäller hemspråksundervisningen. Man säger: Först
            om det inte är möjligt att förlägga hemspråksundervisningen inom
            den ordinarie skoldagen skall det bli aktuellt att förlägga hemspråksundervisningen
            till lördagar. Man måste då fråga sig: Vad då ''möjligt''? I dag
            sker ju all hemspråksundervisning inom ramen för den ordinarie
            skoldagen. Rimligen är det då mycket svårt att någonsin hävda
            att det är omöjligt att förlägga hemspråksundervisningen inom
            den ordinarie skoldagen!
          </note>
          <note>
            Jag vill då fråga Helge Hagberg: Innebär utskottets tolkning
            av regeringens lagändring att det inte kommer att bli någon undervisning
            på lördagar, eftersom man inte rimligen kan hävda att det är omöjligt
            att förlägga hemspråksundervisningen inom den ordinarie skoldagen?
          </note>
          <note type="speaker">
            Anf. 86 EVA GOE S (mp) replik:
          </note>
          <note>
            Herr talman! Jag vill också tacka för den tid vi har haft tillsammans
            i utskottet, Helge Hagberg. Det har varit trevligt och ett gott
            kamratskap.
          </note>
          <note>
            Så till frågan: Hur skall Helge Hagberg nu få ut de nya direktiven
            om hemspråksundervisningen till kommunerna? De har ju uppfattat
            det så att man nu skall ha hemspråksundervisning på lördagar.
          </note>
          <note>
            Här har nu Helge Hagberg sagt att det är bara i nödfall som hemspråksundervisningen
            skall ligga på lördagar. Då undrar jag: Skall man då gå ut i en
            kampanj och tala om att det är meningen att hemspråksundervisningen
            skall arbeta på samma arbetsvillkor som de andra ämnena? Skall
            ni från socialdemokraterna gå ut och tala om det? Kommer ni --
            eller möjligen regeringen -- att vidta några särskilda åtgärder
            för det? För rätt skall väl vara rätt?
          </note>
          <note>
            Vi vet ju att signalen har gått ut till kommunerna, och de är
            enligt vad jag kan förstå inte alls beredda att satsa på hemspråksundervisningen,
            eftersom det totala anslaget har minskats med 300 miljoner och
            någonstans skall pengarna tas.
          </note>
          <note>
            Vidare kan jag inte förstå hur man skall kunna motivera sexårsstarten
            efter alla dessa om och men -- män med ä kanske också. Det är
            bra att resa en massa monument -- det är kanske roligt att ha
            det också i skolvärlden, men nog hade det varit bra att få veta
            hur allting skall genomföras innan man satte spaden i jorden och
            drog i gång någonting som inte är anpassat till den lokala nivån.
          </note>
          <note>
            Jag tycker att det är bra att man har tilltro till den lokala
            nivån, men jag ser det så att man vältrar över mer och mer på
            kommunerna och de får försöka klara det efter bästa förmåga.
          </note>
          <note type="speaker">
            Anf. 87 LARS LEIJONBORG (fp) replik:
          </note>
          <note>
            Herr talman! Helge Hagberg och jag har fört en del debatter genom
            åren. Men i det betänkande som vi nu diskuterar är vi ovanligt
            överens. Jag vill därför inskränka den här repliken till att kvittera
            det tack som Helge förde fram för samarbetet i utskottet. Vi har
            ju det gemensamt att vi tycker att politiska debatter ofta mår
            väl av ett historiskt perspektiv.
          </note>
          <note>
            Jag har uppskattat det mycket, senast i dag. Tack skall du ha!
          </note>
          <note type="speaker">
            Anf. 88 HELGE HAGBERG (s) replik:
          </note>
          <note>
            Herr talman! Det har tagits upp en hel del frågor i de tidigare
            inläggen. Jag skall beröra de viktigaste.
          </note>
          <note>
            Det sades i flera inlägg tidigare att förslaget om flexibel skolstart
            lades fram i en nära nog oförskämd ordning, nämligen i ett sparpaket
            eller krispaket. Det är kanske litet förenklat och schematiskt
            att säga så. Många frågor i det paket som kom i höstas var mycket
            framåtsyftande. Jag skall bara ge ett exempel. Avsiktsförklaringen
            om anslutning av Sverige till EG var en fråga som togs upp i det
            sammanhanget. Punkten om skolstarten var alltså i gott sällskap
            med andra frågor som gällde att spara men också att satsa och
            att satsa på framtiden.
          </note>
          <note>
            Frågan om den flexibla skolstarten har senare varit föremål för
            en mycket omfattande beredning, och det är ett mycket välgrundat
            förslag som föreligger.
          </note>
          <note>
            Vi har ju här i landet en förskola som är mycket väl utbyggd.
            Många förskolebarn har stor erfarenhet av att delta i grupparbete
            och uppläggning av sin dag i grupp, och därför är det inget dramatiskt
            att börja i skolan. Jag tror att vi kan säga att vi har förskolebarn
            som är väl skickade att börja skolan utan att där vara i en egen,
            speciell organisation.
          </note>
          <note>
            Men hur vi skall förbereda skolstarten för lägre åldrar får vi
            se i ett måldokument. Det blir naturligtvis inte så många sexåringar
            som deltar i verksamheten denna höst, men vi har ju sex år på
            oss att genomföra detta, och vi får se hur det blir upplagt.
          </note>
          <note>
            Larz Johansson var mycket distinkt när han krävde att jag skulle
            lämna redogörelser i detalj. Här har vi under flera år argumenterat
            för att det lokala initiativet skall få verka, att man skall få
            bygga upp och planera på lokal nivå. Tänk, det tycker jag är väldigt
            bra. Jag tror att det finns många kloka skolpolitiker, pedagoger
            och personal i verksamheten som kan ordna det här, att de t.o.m.
          </note>
          <note>
            kan lösa frågan, i vilka lokaler verksamheten skall bedrivas.
          </note>
          <note>
            När det gäller hemspråket vill jag först säga att det där har
            förts en stor diskussion, där Ewa Hedkvist
          </note>
          <note>
            Petersen från utskottsmajoriteten talat om hur vi tänkt på den
            punkten. Också beslutet om anslaget var fattat vid den tidpunkten.
            Men jag förutsätter att kommunerna också kommer att följa de förslag
            som har ställts i betänkandet och i inlägg här i debatten och
            som riksdagen fattar beslut om.
          </note>
          <note type="speaker">
            Anf. 89 LARZ JOHANSSON (c) replik:
          </note>
          <note>
            Herr talman! Jag undrar om inte Helge Hagberg gjorde ett litet
            tankefel när han sade att sexåringarna är så vana att delta i
            olika grupper i förskolan att det inte är något problem för dem
            att börja skolan. De sexåringar som nu skall börja skolan har
            ju inte gått i förskola! Eller hur, Helge
          </note>
          <note>
            Hagberg? Det är visserligen ett fåtal femåringar som går i förskola,
            men generellt sett kan man inte säga det. De här sexåringarna
            hoppar alltså över förskoleåret och går direkt till skolan.
          </note>
          <note>
            Sedan försökte Helge Hagberg svara på min fråga på ett som han
            antagligen tyckte listigt sätt. Han sade: Det här klarar de lokalt.
            Det behöver inte vi föreskriva i detalj. Men då är frågan, Helge
          </note>
          <note>
            Hagberg: Varför är man då i utbildningsutskottet så förbaskat
            klåfingrig att man säger att förutsättningen för att kommunerna
            skall ta emot sexåringarna är att det finns det och det, bl.a.
          </note>
          <note>
            ändamålsenliga lokaler, fortbildning si och så, lärarutbildning,
            sammansättning av grupper, osv.?
          </note>
          <note>
            Om man förlitar sig till det lokala initiativet och hävdar principen
            om avreglering, skall man naturligtvis inte göra en mängd detaljföreskrifter
            som man sedan inte ens vet vad de innbär. Den enkla förklaringen,
            Helge Hagberg, är att den här
          </note>
          <note>
            ''högeralliansen'' höll på att spricka och att det såg ut som
            om det kanske inte skulle bli någon majoritet för den flexibla
            skolstarten om man inte lindade in beslutet i en massa om och
            men, som någon använde som uttryckssätt här tidigare. Det blir
            litet knepigt när man gör den här typen av beskrivningar av förutsättningar
            som skall gälla för att kommunerna skall ta emot sexåringar och
            sedan inte har klart för sig vad de egentligen betyder.
          </note>
          <note>
            En fråga måste väl ändå Helge Hagberg kunna svara på, eftersom
            han har erfarenhet som lokal skolpolitiker innan han kom till
            riksdagen: Vad är en ändamålsenlig lokal? Duger ett vanligt 50--60
          </note>
          <note>
            kvadratmeter stort klassrum i normalskola till att ta emot sexåringar,
            eller duger det inte?
          </note>
          <note type="speaker">
            Anf. 90 EVA GOE S (mp) replik:
          </note>
          <note>
            Herr talman! Jag tycker att starten vid sex års ålder var i dåligt
            sällskap när man dessutom tog upp EG
          </note>
          <note>
            i krispaketet. Det är min personliga åsikt och miljöpartiets.
          </note>
          <note>
            Är det att satsa ekonomiskt -- vilket Helge Hagberg sade -- när
            eleverna kommer ut ett år tidigare än förut och, som Larz Johansson
            mycket riktigt påpekade, inte har grunderna? De som nu är fem
            år och skall börja skolan vid sex års ålder har inte gått i förskola.
            Är det att satsa, och är det att satsa rätt?
          </note>
          <note type="speaker">
            Anf. 91 YLVA JOHANSSON (v) replik:
          </note>
          <note>
            Herr talman! Min fråga till Helge Hagberg kvarstår. Vad menas
            när utskottet säger att hemspråksundervisningen skall förläggas
            till lördagar endast om det är omöjligt att förlägga den inom
            den ordinarie skoltiden? Vem skall avgöra om det är möjligt eller
            omöjligt att förlägga hemspråksundervisningen till ordinarie skoltid?
          </note>
          <note>
            Det är uppenbarligen möjligt att göra det, eftersom all hemspråksundervisning
            i dag sker inom den ordinarie skoltiden. 65 000 grundskoleelever
            deltar i dag i hemspråksundervisningen inom ordinarie skoltid.
          </note>
          <note>
            Till sist vill också jag tacka för tre roliga år i riksdagen
            och för ett roligt och arbetsamt arbete i utbildningsutskottet.
          </note>
          <note type="speaker">
            Anf. 92 HELGE HAGBERG (s) replik:
          </note>
          <note>
            Herr talman! Jag skall börja med att svara Ylva
          </note>
          <note>
            Johansson om hemspråksundervisningen.
          </note>
          <note>
            Skolministern och utskottsmajoriteten har inte skjutsat över
            hemspråket till lördagar. Med den hittillsvarande organisationen
            har vi upplevt att det finns problem i sammanhanget. Om man kan
            planera verksamheten så att man eliminerar dessa problem -- t.ex.
            att elever i hemspråksundervisning får gå ifrån annan viktig undervisning
            -- är det bra.
          </note>
          <note>
            Då kan man mycket väl förlägga hemspråksundervisningen inom ramen
            för skoltiden. Men om detta omöjliggörs genom planering har man
            inget annat att göra än att lägga hemspråksundervisningen efter
            skoldagens slut eller på lördagar. Det är detta som vi är öppna
            för.
          </note>
          <note>
            Vi kommer inte att kräva att det skall ske på lördagar, utan
            det kan man få avgöra lokalt.
          </note>
          <note>
            Förskolans verksamhet omfattar, Larz Johansson, inte bara den
            sexårsverksamhet som förekommer i den s.k. lekskolan eller vad
            det nu kan vara. Hela barnomsorgen är ju en förskola, och många
            barn får del av den verksamheten. Många av de barnen skulle vilja
            börja skolan när de är sex år och är också skickade att göra det.
            Låt dem få det erbjudandet och låt föräldrarna få avgöra det.
          </note>
          <note>
            Naturligtvis skall även kommunerna själva få avgöra om de kan
            ta emot dessa barn i skolan.
          </note>
          <note>
            Utskottsmajoriteten skriver i sitt betänkande att det är bra
            att man har dessa utgångspunkter när man gör den lokala planeringen
            och avgör vilka kriterier som skall gälla för att det skall vara
            nöjaktigt och för att dessa elever skall kunna börja.
          </note>
          <note>
            Lokalernas utseende t.ex. är inte någonting mer dramatiskt för
            sexåringar än för sjuåringar. Gör inte en så konstig tolkning
            av detta uttalande, Larz
          </note>
          <note>
            Johansson! Jag tror att kommunalmännen och de som ansvarar för
            den här verksamheten är skickade att klara den.
          </note>
          <note type="speaker">
            Anf. 93 Statsrådet GÖRAN PERSSON (s):
          </note>
          <note>
            Herr talman! Betänkandet innehåller, som det redan har sagts,
            flera stora frågor. Jag tänker framför allt uppehålla mig vid
            frågan om flexibel skolstart. Den frågan rymmer stora pedagogiska
            avvägningar.
          </note>
          <note>
            Den föreslagna förändringen är kopplad till det läroplansarbete
            som nu pågår. Vi strävar alltså efter att få ett gemensamt måldokument
            för förskola och grundskola, dvs. en verksamhet som innehållsmässigt
            och metodiskt går som hand i handske med varandra. Dessutom har
            vi genom de förändringar som föreslagits i kommunallagen och genom
            de markeringar som regering och riksdag har gjort medverkat till
            en organisatorisk utveckling i kommunerna, vilken innebär att
            många kommuner är på väg mot gemensamma kommunala organ för såväl
            skola som förskola.
          </note>
          <note>
            Detta är två basala förutsättningar för denna verksamhet, och
            de är nu snabbt på väg att tillgodoses.
          </note>
          <note>
            Det är viktigt att, som utskottet understryker, de barn som kommer
            till skolan tas emot på ett bra sätt och att det hela inte fuskas
            bort.
          </note>
          <note>
            Det har ställts en lång rad frågor om hur det ena och det andra
            skall lösas. Just därför att man måste ha tid på sig att lösa
            en del frågor, har vi en generöst tilltagen övergångstid, då det
            är den lokala skolstyrelsen som ytterst har att fatta det avgörande
            beslutet om barnet skall tas emot i skolan eller inte.
          </note>
          <note>
            Efter övergångstiden skall vi ha kommit till den situationen
            att det föräldrarnas exklusiva val som är det avgörande. Under
            den övergångstiden bör vi kunna finna lösningar på frågor som
            rör lokaler, personalens fortbildning och andra insatser som måste
            till för att det hela skall bli lyckat.
          </note>
          <note>
            Jag är ganska säker på att just det förhållandet att vi startar
            och medger en successiv utveckling är någonting som kommer att
            användas av de kloka lokala huvudmännen för att vidta de åtgärder
            som behövs för att man skall kunna ta emot barnen på ett bra pedagogiskt
            sätt.
          </note>
          <note>
            Vad som helt gått förbi i debatten är att vi lägger avgörandet
            hos föräldrarna. Det är en viktig valfrihetsreform. Det talas
            väldigt mycket om valfrihet i den gemensamma sektorn, och detta
            förslag är ett uttryck för denna valfrihetstanke. Det är de flesta
            partier överens om när man talar om detta programmatiskt.
          </note>
          <note>
            Detta förslag innebär en mycket tydlig valfrihet för föräldrarna.
            Jag har lagt fram förslaget därför att jag tror att det kommer
            att medverka till att föräldraengagemanget i skolans och barnomsorgens
            verksamheter blir starkare.
          </note>
          <note>
            Jag har också varit angelägen om att inte hamna i det läget att
            vi lägger fram ett förslag där det sägs att man skall börja skolan
            vid sex års ålder och att riksdag och regering sedan fastställer
            det beslutet.
          </note>
          <note>
            Det vore indirekt att säga att den pedagogiskt strukturerade
            verksamheten enbart kan förekomma i skolan. Det som förekommer
            i förskolan är därmed underförstått någoting annat än pedagogiskt
            strukturerad verksamhet, i huvudsak social omsorg. Om riksdagen
            fattade den typen av beslut och sade att skolstart vid sex års
            ålder skall gälla -- punkt och slut, skulle vi omöjliggöra ett
            sammanväxande av dessa två utomordentligt framgångsrika verksamheter,
            förskola och grundskola. För mig är det viktigt att vi håller
            fast vid en flexibilitet, som understryker båda verksamheternas
            pedagogiska karaktär och även föräldrarnas rätt att vara med och
            välja.
          </note>
          <note>
            Vi har mött en hel del invändningar som har varit udda, måste
            jag säga. I den allmänna opinionen har det ofta sagts att föräldrarna
            inte kan träffa detta val, att de inte klarar av det. Visst gör
            de det.
          </note>
          <note>
            Föräldrarna har naturligtvis stöd av förskollärare och lågstadielärare.
            Men de är kapabla att fatta ett sådant beslut, och de kommer också
            att göra det.
          </note>
          <note>
            Någon har sagt: Men tänk om det då inte blir några barn som vill
            börja skolan vid sex års ålder! Då får det väl bli så, eftersom
            föräldrarna har träffat det valet. Nu tror jag att en hel del
            kommer att vilja börja i skolan, och de är välkomna. Samtidigt
            vet vi om att det finns en hel del föräldrar som tycker att det
            är bra som det är. Låt dem då få ha den verksamhet som de vill
            ha, och se sedan till att förskola och skola möter barnet sådant
            det är!
          </note>
          <note>
            Det är ett mycket viktigt pedagogiskt ställningstagande, att
            barnet skall mötas sådant det är. Hittills har gällt att barnet
            skall vara skolmoget.
          </note>
          <note>
            I och med detta förslag tas skolmognadsresonemanget bort, och
            det är ett viktigt ställningstagande. I fortsättningen får vi
            ta emot det barn som kommer till skolan och leda det genom dess
            fostran och utbildning, sådant det är.
          </note>
          <note>
            Det är en fråga om att skolan skall vara barnmogen snarare än
            att barnet skall vara skolmoget. Detta är oerhört viktiga principiella
            resonemang, som har legat till grund för mitt ställningstagande
            i fråga om det förslag som jag nu har lagt fram.
          </note>
          <note>
            Jag har en bakgrund i förskola--skola-kommittén.
          </note>
          <note>
            Det är riktigt. Förskola--skola-kommittén tog upp dessa frågor,
            precis som Birgitta Rydle antydde. Vi lade över huvud taget inte
            fram något förslag i den kommitténs betänkande. I stället lade
            vi fram tre olika tänkbara handlingslinjer: skolstart vid sex
            års ålder, skolstart vid sju års ålder och skolstart av flexibel
            karaktär. Allt detta gick ut på remiss. Så såg det ut, om historiebeskrivningen
            skall vara riktig.
          </note>
          <note>
            Det har också i debatten sagts att förslaget om flexibel skolstart
            har kommit upp i ett besparingssammanhang eller ett krispaket.
            Det är riktigt. Förslaget lades fram i ett sammanhang där regeringen
            presenterade en lång rad strukturella förändringar i gemensam
            sektor. För Larz
          </note>
          <note>
            Johansson kan det vara intressant att erinra sig att det i det
            paketet för första gången fanns med en regeringsdeklaration om
            att vi skulle ha en treårig gymnasieskola för alla. Det förslaget
            drog, enligt
          </note>
          <note>
            Larz Johanssons uppfattning, åt rätt håll. Det kan man kanske
            stå ut med för den delen. Men rätt skall vara rätt, också i den
            frågan.
          </note>
          <note>
            Det är viktigt att vi nu ser över lärarutbildningarna och ser
            till att de knyts närmare samman och att lärarna får större förutsättningar
            att arbeta ihop mot denna bakgrund. Självfallet är det viktigt
            att det gemensamma måldokumentet kommer fram, som jag sade förut.
            Det är viktigt att organisationen ute i kommunerna utvecklas på
            det sätt som vi har talat om och att vi får en fortbildning som
            successivt förbereder personalgrupperna för det stora som nu kommer
            att ske.
          </note>
          <note>
            Det är stort, det vi nu gör, mycket stort. Jag är glad över att
            ha fått lägga fram denna proposition. Jag tror att de, som ett
            uttryck för ett annat synsätt på gemensam sektor, så småningom
            kan komma att värderas inte bara utifrån sina pedagogiska förtjänster
            utan också utifrån detta att vi tilltror dem som är skolans uppdragsgivare
            -- föräldrarna --
          </note>
          <note>
            omdömet och förnuftet att fatta detta beslut. Sedan är det upp
            till oss som möter dessa föräldrar att ge det stöd som de har
            rätt att få.
          </note>
          <note type="speaker">
            Anf. 94 LARZ JOHANSSON (c) replik:
          </note>
          <note>
            Herr talman! Göran Persson sade inledningsvis att han i huvudsak
            skulle uppehålla sig vid frågan om den flexibla skolstarten. Det
            gjorde han också --
          </note>
          <note>
            helt och hållet. Jag kan förstå om han undviker ämnet hemspråksundervisning.
          </note>
          <note>
            Det är riktigt, som Göran Persson säger, att kommunalmännen säkert
            klarar av frågorna om lokaler osv. Skrivningar härom förekommer
            heller inte i propositionen. Det är utbildningsutskottet som har
            gjort de tilläggen. Då måste det finnas något syfte med dem. Jag
            tycker att det är rimligt att begära av i första hand utskottsmajoriteten
            en förklaring av vad som avses. I andra hand lär det bli skolministerns
            uppgift, i varje fall under den närmaste tiden, att svara på den
            typen av frågor.
          </note>
          <note>
            Därför är det nog bra att frågorna reses.
          </note>
          <note>
            Göran Persson säger att det pedagogiska bakgrundsresonemanget
            är att man skall möta barnet sådant det är. Det är så riktigt
            tänkt. Men det kräver i sin tur också förutsättningar. Det kräver
            att man har resurser på lågstadiet att möta barnen i olika åldrar
            sådana de är. Det kräver att man har god tillgång till personal
            så att man kan ha små grupper. Det kräver en rejäl fortbildning,
            vilket i sin tur kräver både tid och pengar. Det kräver att personalgrupperna
            har en sådan sammansättning som jag antar att utbildningsutskottets
            majoritet egentligen menar, fast dess företrädare inte riktigt
            kan förklara vad de har tänkt. Det kan alltså vara en mix av förskollärare
            och lågstadielärare som arbetar tillsammans för att skapa förutsättningar
            att möta barnen sådana de är. Men det kräver i sin tur att man
            har resurser i form av pengar.
          </note>
          <note>
            Såsom beslutet nu är utformat kommer kommunerna för att lösa
            dessa uppgifter att ha mindre pengar än vad de hade tidigare.
            De får inte något bidrag för sexåringarna i barnomsorgen. De får
            inte heller något bidrag för sexåringarna när dessa nu kommer
            till förskolan. Resultatet för kommunerna är att de får ett större
            åtagande. De skall uppfylla dessa tjusiga pedagogiska målsättningar,
            och de kommer att ha mycket bristfälliga resurser för att göra
            det. Det är där som resonemanget inte bär, Göran Persson.
          </note>
          <note type="speaker">
            Anf. 95 YLVA JOHANSSON (v) replik:
          </note>
          <note>
            Herr talman! Göran Persson talade varmt om en gemensam lokal
            organisation för skola och barnomsorg, och denna strävan delar
            vi. Men centralt är det fortfarande två strukturer och två organisationer:
            å ena sidan skollag och skolverk, å andra sidan socialtjänst och
            socialstyrelse. Göran
          </note>
          <note>
            Persson tog själv upp risken för att den organiserade pedagogiska
            verksamheten i folkskolan reduceras till social omsorg. Han vill
            i stället understryka att det både inom skolan och inom barnomsorgen
            handlar om bra pedagogisk verksamhet. Men varför då inte erkänna
            det fullt ut och inordna även barnomsorgen inom skolverkets ansvarsområde?
          </note>
          <note>
            Jag tror att det är särskilt viktigt att det nya skolverkets
            arbete med uppföljning och utvärdering liksom dess fältorganisation
            redan i starten får omfatta också den pedagogiska verksamhet som
            i dag bedrivs inom ramen för barnomsorgen.
          </note>
          <note type="speaker">
            Anf. 96 BIRGITTA RYDLE (m) replik:
          </note>
          <note>
            Herr talman! Jag håller helt med Göran Persson om att det är
            skolan som skall vara barnmogen, inte barnen som skall vara skolmogna.
          </note>
          <note>
            När det gäller flexibiliteten i skolstarten vill jag säga att
            den kan behållas även när man efter en övergångstid fattar beslut
            om skolplikt från sex års ålder. Det finns flexibilitet i dag
            när föräldrar kan skjuta upp barnens skolstart till åtta års ålder.
            Då kan man ju flytta ned alltsammans ett år och låta de föräldrar
            som så vill flytta upp barnens skolstart från sex till sju års
            ålder.
          </note>
          <note type="speaker">
            Anf. 97 EVA GOE S (mp) replik:
          </note>
          <note>
            Herr talman! Jag vill upprepa min fråga till Göran
          </note>
          <note>
            Persson: Kommer regeringen att vidta särskilda åtgärder för att
            belysa läget angående hemspråksundervisningen? Denna har onekligen
            förändrats -- först tog man pengar från hemspråksundervisningen,
            men nu gör man det inte längre. Går man ut med en särskild drive
            i kommunerna?
          </note>
          <note>
            Om det vidare blir en flexibel skolstart och man sänker åldern
            för skolstarten ytterligare, kommer man då att betraktas som en
            underlig person, om man börjar vid åtta års ålder? Det finns forskare
            som säger att vi egentligen borde skjuta upp skolstarten till
            åtta års ålder för att inte beröva barnen möjligheter till inlevelse,
            känslor osv. Även det är något att tänka på. Kommer man att betraktas
            som en särsling om man skjuter skolstarten till åtta års ålder?
          </note>
          <note>
            Anf. 98 Statsrådet GÖRAN PERSSON (s)
          </note>
          <note>
            replik:
          </note>
          <note>
            Herr talman! Först några ord till Larz Johansson.
          </note>
          <note>
            De resonemang som utskottet har fört får naturligtvis utskottet
            svara för. Kan utskottets företrädare inte precisera vad som står
            i betänkandet, menar Larz Johansson att det faller på min lott
            att göra det. Jag vill bara säga att jag inte kommer att återfalla
            i beteendet att från statens sida gentemot kommunerna i detalj
            börja föreskriva hur lokaler skall se ut, hur fortbildning skall
            bedrivas och hur andra insatser skall göras för att underlätta
            denna förändring. De vore att återgå till en gammal ordning, som
            jag ju vet att Larz
          </note>
          <note>
            Johansson på många sätt behärskade fullt ut. Även om det paradoxalt
            nog kontrasterade litet mot hans decentralistiska läggning, stod
            det inte att finna någon mer förfinad centralist i denna kammare
            vad gäller regelverkets uttydning än herr Johansson i
          </note>
          <note>
            Nyköping. Jag var naturligtvis när vi avskaffade regelverket
            orolig för herr Johanssons fortsatta skolpolitiska insatser, men
            nu inser jag att det här öppnar sig ett nytt fält, på förskole-
            och skolområdet, med en lång rad regler som skulle kunna tas fram
            och utvecklas. Jag passar mig för detta, och jag tycker inte heller
            att Larz Johansson skall driva debatten i den riktningen. Det
            vore ett steg tillbaka.
          </note>
          <note>
            Vad gäller statsbidragsfrågan har vi mycket riktigt två olika
            statsbidragssystem, ett för förskolan och ett för grundskolan.
            Det pågår nu en kommunalekonomisk utredning, och det är inte alls
            otroligt att den kommer att upp den frågan. Skolan har ju ett
            statsbidragssystem som är uppbyggt så att statsbidraget faller
            ut ett år i efterskott. För förskolan utfaller det under verksamhetsåret.
            Det är en övergångssituation som snarare är av likviditetskaraktär
            för kommunerna än en resultatfråga i deras budget. Så är fallet
            rent principiellt, men detta är knappast av sådan vikt att det
            kommer att hindra kommunerna från att göra den förändring som
            den flexibla skolstarten innebär.
          </note>
          <note>
            Jag kan inte ställa ut några löften kring Ylva
          </note>
          <note>
            Johanssons resonemang om en gemensam central tillsynsmyndighet.
            Men det är klart att det ligger i sakens förlängning att om vi
            får en utveckling ute i kommunerna där det här växer samman och
            om vi får en gemensam läroplan, finns det naturligtvis mycket
            som talar för att också tillsyn och statligt myndighetsansvar
            kan komma att samordnas. Det vill jag ändå ha sagt, eftersom jag
            tycker att det ligger i frågans riktning.
          </note>
          <note>
            Också när det gäller hemspråksfrågorna gör vi en viktig förändring.
            Det är lätt att uppträda som populist i det sammanhanget. Invandraropinionen
            i hemspråksfrågan varierar, men jag vill påstå att den är övervägande
            negativ till förslaget. Det finns också personer som tycker att
            det är bra. Det är alltid frestande att utnyttja ett sådan läge.
          </note>
          <note>
            Men det farliga, Larz Johansson och Ylva
          </note>
          <note>
            Johansson, hade varit att också i fortsättningen låta den tingens
            ordning råda som hittills har rått. Vi har vad gäller hemspråksundervisningen
            haft en utveckling inom svensk skola under 80-talet där kostnaderna
            har rusat iväg och där grupperna successivt har blivit allt mindre.
            RRV har gjort en undersökning, som man naturligtvis i och för
            sig kan vifta bort, men som faktiskt beskriver tillståndet i några
            stora kommuner, däribland
          </note>
          <note>
            Göteborg. Av den framgick att man i Göteborgs kommun hade en
            genomsnittlig gruppstorlek om
          </note>
          <note>
            1,4 elever per invandrarlärare. Sådant leder förr eller senare
            till en reaktion där verksamheten ifrågasätts -- inte från pedagogiska
            utgångspunkter utan utifrån hur vi hanterar resurserna för verksamheten.
          </note>
          <note>
            Jag tycker att hemspråksundervisningen är viktig.
          </note>
          <note>
            Därför skall den bedrivas på så skolmässiga grunder som möjligt.
            Vi har därför också infört regeln att om det är färre än fem elever
            i gruppen, är kommunen inte skyldig att anordna hemspråksundervisning.
            Så skall regeln formuleras.
          </note>
          <note>
            Man kan jämföra detta med övriga språkgrupper i skolan, men också
            med förhållandena i vårt grannland Finland, som har exakt samma
            regel för sina hemspråksgrupper. Detta har varit inte minst viktigt
            att understryka när vi har talat med våra finska kamrater.
          </note>
          <note>
            Man kan sedan komma i ett läge där vissa barn inte kan erbjudas
            en hemspråksundervisning på sin skola. Då får man överväga att
            göra det efter skoldagens slut eller, om det går att lösa, på
            lördagar. Det är så vi som har lagt förslaget har sett på detta,
            inte som ett sätt att ta bort verksamheten från skoldagen och
            från skolan och att försämra för eleven, utan som ett sätt att
            för det fall att man inte uppnår grupper om fem, faktiskt öppna
            en möjlighet inom skolans ram att ändå lösa detta på ett rimligt
            sätt, utan att pojkarna och flickorna förlorar undervisning i
            andra angelägna ämnen.
          </note>
          <note>
            Det är också så resonemanget har uppfattats av invandrarorganisationer.
            Jag har träffat företrädare för dem, och invandrarorganisationerna
            och departementet har varit överens om att i en gemensam arbetsgrupp
            följa hemspråksfrågans utveckling. Där skall vi bl.a. ta upp de
            frågor som
          </note>
          <note>
            Eva Goe s vidrör -- hur informationen utformas inom kommunerna
            och hur det kommer att se ut efter riksdagsbeslutet. Vi räknar
            med att
          </note>
          <note>
            Kommunförbundet skall göra den huvudsakliga insatsen, men vi
            skall också tillsammans med organisationerna studera hur det går
            till. Det är viktigt också för oss.
          </note>
          <note>
            Larz Johansson tog upp en fråga som jag tycker att det är viktigt
            att också för min del att kommentera, nämligen avgifter i fristående
            skolor. Han säger att det i betänkandet förs ett resonemang innebärande
            att man kan ta ut smärre, skäliga avgifter. Jag tror att det är
            bra om vi för ett samtal om avgifter i fristående skolor. Skall
            vi ge ett statsbidrag till fristående skolor som motsvarar det
            statsbidrag som behovet i en vanlig kommunal skolorganisation
            skulle ha resulterat i, är det rimligt att vi också principiellt
            diskuterar behovet av avgifter i sådana verksamheter. Avgiften
            får väl i ett sådant sammanhang snarast funktionen av att rangera
            en eventuell kö. Det är principiellt något som vi borde studera.
          </note>
          <note>
            Vi har ett år på oss innan föreskrifterna på detta område träder
            i kraft, så det finns tid för detta. Jag är glad för att Larz
            Johansson tog upp det. Jag tror att det finns partipolitiska förutsättningar
            för att hantera också denna frågeställning över blockgränserna,
            och det bidrar jag gärna till.
          </note>
          <note>
            I övrigt innehåller diskussionen och betänkandet många andra
            viktiga frågor. Jag beklagar att de faller bort i diskussionen.
            De är stora nog var för sig att föra en debatt omkring. Precis
            som Helge
          </note>
          <note>
            Hagberg sade har vi genomfört oerhört många och genomgripande
            förändringar av skolsystemen. Det är uppenbart att det är svårt
            att föra många debatter samtidigt. Det är kanske en baksida till
            att vi har haft ett högt tempo. Å andra sidan får vi faktiskt
            under den här perioden, med den här riksdagsmajoriteten, mycket
            gjort på skolområdet.
          </note>
          <note>
            En som har bidragit till detta är Helge Hagberg, som nu lämnar
            oss. Till honom vill jag, som alla andra i debatten, framföra
            ett varmt tack för konstruktiva bidrag till gagn för den svenska
            skolans utveckling och ungdomarnas fostran till fria, självständiga
            och stolta individer i ett demokratiskt samhälle. Tack Helge!
          </note>
          <note type="speaker">
            Anf. 99 LARZ JOHANSSON (c) replik:
          </note>
          <note>
            Herr talman! Jag trodde att Göran Persson skulle reagera på en
            liten kommentar som Birgitta Rydle fällde. Hon sade att detta
            egentligen bara var inledningen och att detta kan leda fram till
            att vi sänker skolpliktsåldern till sex år. Jag trodde att
          </note>
          <note>
            Göran Persson skulle reagera på det påståendet.
          </note>
          <note>
            Sedan kommenterade Göran Persson detta med regelverket och hänvisade
            till en herr Johansson i
          </note>
          <note>
            Nyköping. Han skulle ha kunnat en del om det här.
          </note>
          <note>
            Så länge vi har eller har haft ett regelverk är det inte så dumt
            att känna till hur det fungerar. Jag har t.o.m. hört talas om
            någon av våra grannkommuner där man utnyttjat kunskaperna så till
            den milda grad att man också kunde kringgå regelverket en och
            annan gång.
          </note>
          <note>
            Sedan sade Göran Persson att man skall akta sig för att återfalla
            i det här beteendet att börja föreskriva saker och ting. Vid flera
            tillfällen har jag just pekat på dels att utbildningsutskottet,
            när det gällde skolstarten, skulle passa sig för att göra det,
            dels att jag tycker att Göran Persson sannerligen har återfallit
            till det väl mycket under den här tidiga våren, eller vintern
            kanske man skall säga. Som jag erinrade om tidigare, avreglerade
            vi och beslöt att vi skulle ha ett generellt statsbidragssystem,
            ett finansiellt stöd, till kommunernas skolväsende där de själva
            skulle bestämma hur de hanterade sina pengar. Det dröjde inte
            länge förrän Göran Persson var där och skulle reglera och sade
            att 300 miljoner skulle vi ta bort från en alldeles bestämd del
            av detta. 55 miljoner skulle vi ta bort från grundvuxutbildningen.
            Ett sällsynt illa valt besparingsförslag.
          </note>
          <note>
            Detta använder Göran Persson nu som argument och säger att det
            hade varit farligt att låta den tingens ordning råda som ledde
            till att vi fick en dyrare hemspråksundervisning och mindre grupper.
            Javisst, det hade varit farligt, men vi lät ju inte den tingens
            ordning råda. Vi bröt den med det nya statsbidragssystemet, där
            vi gav kommunerna ett ansvar för att se till att all undervisning,
            vare sig det handlade om hemspråk, matematik eller svenska, bedrevs
            på ett rationellt och kostnadseffektivt sätt. Det fanns ingen
            anledning att peka ut hemspråket och invandrarbarnen på det sätt
            som gjordes här. Det fanns heller ingen anledning att peka ut
            hemspråksundervisningen och säga att den skall bedrivas på lördagar.
            Det har uppfattats så ute i landets kommuner, det är inte särskilt
            populistiskt att hävda att det även har uppfattats så bland invandrarna
            och deras barn, att det kommer att leda till att praktiskt taget
            all hemspråksundervisning kommer att ske på lördagar. Då kommer
            omfattningen att begränsas högst avsevärt. Då kommer det att uppstå
            stora besparingar, och det inser naturligtvis kommunerna också.
          </note>
          <note type="speaker">
            Anf. 100 YLVA JOHANSSON (v) replik:
          </note>
          <note>
            Herr talman! När det gäller hur resurserna för hemspråksundervisning
            har använts och kommer att användas, Göran Persson, tror jag egentligen
            att skolministern håller med mig. Det beror i första hand på statsbidragssystemets
            struktur och inte på frånvaron av möjligheter att förlägga undervisning
            till lördagar. Ett av de viktigaste argumenten för det statsbidragssystem
            som riksdagen beslutade om i höstas var förhoppningen, för att
            inte säga övertygelsen, om att detta skulle leda till effektivare
            resursanvändning ute i kommunerna.
          </note>
          <note>
            Jag tycker att man hoppar över ett väsentligt led i resonemanget
            om man, som Göran Persson här, tar en ineffektiv resursanvändning
            i det gamla bidragssystemet som intäkt för att nu, innan det nya
            bidragssystemet ens har satts i sjön, vidta åtgärder när det gäller
            undervisningsgruppernas storlek och undervisning på lördagar.
          </note>
          <note type="speaker">
            Anf. 101 EVA GOE S (mp) replik:
          </note>
          <note>
            Herr talman! Sverige har varit ett föregångsland när det gäller
            hemspråksundervisning. Jag läste nyligen invandrarkvinnornas tidning.
            Den kvinna som drog det tyngsta lasset när det gäller hemspråksundervisningen
            har nu gått bort, och hela tidningen handlade om henne. Hon kämpade
            i många Herrans år och förde upp Sverige till att bli det bästa
            landet när det gäller hemspråksundervisning. Jag tycker att det
            är hemskt att vi försöker dra ner den bilden av Sverige på de
            här viset. Därför är jag åtminstone glad över att Kommunförbundet
            skall få en liten uppgift att sprida information om att hemspråksundervisning
            skall försöka behålla sin status -- hur det nu skall gå till efter
            alla dessa turer.
          </note>
          <note>
            Det måste ju finnas andra vinster att göra inom hemspråksundervisningen,
            t.ex. genom att hemspråkslärarna fortbildar sig. Har Göran
          </note>
          <note>
            Persson funderat på det? Då skulle man kunna få en annan schemaläggning.
            Man skulle kunna utnyttja hemspråkslärarna på ett bättre sätt.
            Man kanske skulle kunna använda fortbildningsmedel och snabbutbilda,
            precis som man gör på många andra områden.
          </note>
          <note>
            Sedan vill jag än en gång ta upp detta: Kommer man att betraktas
            som konstig om man börjar skolan när man är åtta år, om vi skall
            sänka till flexibel skolstart vid sex år? Det blir ju då så småningom
            ett mer allmänt vedertaget begrepp.
          </note>
          <note type="speaker">
            Anf. 102 LARS LEIJONBORG (fp) replik:
          </note>
          <note>
            Herr talman! Jag vill säga några ord om detta med sexårsstarten.
            Det har ju väckt en viss oro runt om i landet. Mot den bakgrunden
            tycker jag att det är bra att utskottsmajoriteten har utvecklat
            resonemanget något kring dessa frågor. Man har tidigare här i
            debatten flera gånger återkommit till detta hur saker och ting
            uppfattas. Detta har på sina håll uppfattats så, att det enda
            kommunerna behöver göra är att titta sig omkring och se om det
            finns några tomma bänkar bland sjuåringarna och plocka in sexåringar
            där.
          </note>
          <note>
            Då tycker jag inte att det på något sätt strider emot de principer
            vi numera skall ha om arbetsfördelning på skolområdet att utskottet
            för ett resonemang om vilka förutsättningar som utskottet anser
            bör föreligga. Orden är vägda på guldvåg i så måtto att det här
            inte får någon rättsverkan i den meningen att någon, med stöd
            av detta, kan hävda att det är juridiskt omöjligt att ta in sexåringar.
            Det blir ändå en påminnelse om att vi som nu är med om att fatta
            detta beslut är medvetna om att för att det skall genomföras på
            ett kvalitativt bra sätt, är det en del förutsättningar som bör
            vara för handen. Jag tror att det på åtskilliga håll i landet
            kommer att vara till glädje att utbildningsutskottet har gjort
            de här kompletterande skrivningarna.
          </note>
          <note type="speaker">
            Anf. 103 LARZ JOHANSSON (c) replik:
          </note>
          <note>
            Herr talman! Eftersom Lars Leijonborg använde orden ''vägda på
            guldvåg'' och eftersom Lars
          </note>
          <note>
            Leijonborg är en av vågmästarna kunde det kanske vara bra om
            Lars Leijonborg förklarade t.ex. vad
          </note>
          <note>
            ''samt personalgruppernas sammansättning''
          </note>
          <note>
            betyder.
          </note>
          <note>
            Anf. 104 Statsrådet GÖRAN PERSSON (s)
          </note>
          <note>
            replik:
          </note>
          <note>
            Herr talman! Först har vi Birgitta Rydles inlägg om skolplikten
            och skolstartsåldern sex år. Jag kommenterade faktiskt hennes
            inlägg, Larz
          </note>
          <note>
            Johansson. Jag sade att jag var starkt kritisk och negativ till
            en utveckling där vi lägger fast skolplikt vid sex års ålder som
            en fix gräns, av det psykologiska och pedagogiska skälet att gör
            vi detta har vi sagt att den strukturerade pedagogiska verksamheten
            försiggår i skolan. Förskoleåldern är oerhört viktig för barnens
            utveckling. Därunder pågår en avancerad pedagogisk verksamhet.
            Jag vill att dessa verksamheter skall kopplas samman, gå som hand
            i handsken med varandra. Vid sex sju års ålder inträffar den period
            i barnens liv då skolplikten genomförs. Det får deras föräldrar
            fatta beslut om. Det är så resonemanget ser ut, så jag har faktiskt
            svarat på frågan.
          </note>
          <note>
            Återigen befaras det att det skall bli dålig kvalitet och slarvigt.
            Underskatta inte föräldrarna! Vi som har barn i denna ålder är
            engagerade i våra barns skolgång, och vi har varit oerhört engagerade
            i deras dagisverksamhet. Ingen skall få mig att tro att vi kommer
            att få föräldrar som väljer en tidigare skolstart, om de ser att
            kommunerna inte kan erbjuda en fullgod verksamhet. Då får ungarna
            vara kvar på dagis, därför att det är bäst för dem.
          </note>
          <note>
            Det är däri som greppet ligger, dvs. att vi faktiskt säger att
            det här sker i den takt som föräldrarnas önskemål ger uttryck
            för. Vi litar på att föräldrarna äger, den kompetensen och kraften.
            Skolstarten vid åtta års ålder, som fanns tidigare, försvinner
            också ut ur regelverket i och med detta förslag. Det föreslås
            i propositionen.
          </note>
          <note>
            För sista gången vänder jag mig till Larz Johansson angående
            exercisen i regelverket, vad utskottet har gjort och att allt
            vägs på guldvåg osv. Vi kan ha olika uppfattningar om detta. Men
            det ankommer inte på mig att recensera utskottet. Men när utskottet
            väl har gjort en skrivning och man har den kritiska uppfattning
            som Larz Johansson har, avstå då i det goda namnet att driva denna
            sak till sin spets så att vi här i kammaren börjar att exercera
            om kvadratmetrarna! Det finns naturligtvis ingen av oss som önskar
            en sådan utveckling. Då återstår utskottets politiska resonemang
            om kvalitetsfrågor i sammanhanget. Sedan får kommunerna, och ytterst
            föräldrarna, avgöra vari kvalitetsfrågan ligger.
          </note>
          <note>
            Så har vi de 300 milj.kr. som togs bort. Utskottet gjorde motsvarande
            neddragning i kronor på sektorsbidraget. Vi var överens om det
            statsfinansiellt riktiga i att göra förändringar. Sedan återstod
            det om pengarna skulle tas från en del av sektorsbidraget, som
            var knutet till den verksamhet som hade expanderat snabbt och
            som vi visste att det fanns en del luft i hos många kommuner.
            Mitt förslag var att pengarna skulle tas i den delen av sektorsbidraget.
            Nu gjorde inte utskottet så. Det resulterade i att en del kommuner
            nu bär en neddragning av sektorsbidraget som de inte har möjlighet
            att kompensera sig för. De har ingen hemspråksundervisning som
            kommer att förändras eller att bedrivas effektivare och mer rationellt.
          </note>
          <note>
            Andra kommuner däremot, som har en omfattande hemspråksundervisning
            som inte har bedrivits rationellt, får med den förändring som
            utskottet har genomfört en viss överkompensation. Så ser det principiellt
            ut, och det skall vi inte blunda för.
          </note>
          <note>
            Vi kan se på grannkommunerna till Johanssons och min hemkommun.
            Eskilstuna har gjort en intressant genomgång i dagarna av sin
            hemspråksundervisning. Det har visat sig att det finns väldiga
            vinster att göra pedagogiskt men också ekonomiskt av en mer rationell
            hemspråksorganisation. Det blir, kort uttryck, mer hemspråksundervisning,
            fast i större grupper som är mer skolmässiga. Skoldirektören säger
            troligen att undervisningen är av högre pedagogisk halt och att
            den dessutom utförs till en betydligt lägre kostnad. Så ser det
            ut, och det är detta som jag har tagit fram i mitt förslag. Jag
            kunde inte låta den situationen vara opåtalad. Det är bakgrunden.
          </note>
          <note>
            Det går alltid att anse att man skulle ha väntat ett tag till
            och låtit det nya statsbidraget verka fullt ut.
          </note>
          <note>
            Okej, den diskussionen kan vi föra. Men läget var inte riktigt
            så. Det är vi tydligen överens om när det gäller att reduceringen
            av motsvarande storlek av sektorsbidraget görs av statsfinansiella
            skäl.
          </note>
          <note>
            Larz Johansson formulerade sig som att nu skall undervisning
            bedrivas på lördagar. Undervisning skall inte bedrivas på lördagar,
            men den får bedrivas på lördagar. Om vi skall väga på guldvåg
            och recensera varandras inlägg, är det viktigt att de som säger
            sig vara anhängare av verksamheten inte sprider en bild av den
            som gör det svårare att hävda sådant vi tycker är ett vettigt
            beteende.
          </note>
          <note>
            Sverige är ett föregångsland på hemspråksundervisningsområdet.
          </note>
          <note>
            Hemspråksklasser, hemspråksgrupper, blandade klasser -- allt
            sådant kommer självfallet att existera i fortsättningen. Det gäller
            även studievägledning på hemspråk. I anslutning härtill är det
            också fråga om en fortsatt utveckling av svenska som andra språk.
            Det är en lång rad av olika insatser, som vi alla har anledning
            att skolpolitiskt markera vikten och värdet av. Men vi måste faktiskt
            säga att skall detta hävdas i fortsättningen, måste det skötas
            på något så när skolmässiga villkor när det gäller användningen
            av resurserna.
          </note>
          <note>
            Vi undervisar i dag på 89 olika språk i grundskolan.
          </note>
          <note>
            Det kommer att bli färre språk i fortsättningen med denna förändring.
            Det inser alla. Dock kommer de barn som kommer i åtnjutande av
            hemspråksundervisning enligt min uppfattning inte att behöva bli
            särskilt många färre än i dag. Man behöver hjälpas åt med att
            ordna undervisningen.
          </note>
          <note>
            De får däremot sin undervisning i grupper som är mer skolmässiga,
            dvs. minst fem elever i varje grupp. Däri ligger förändringen.
          </note>
          <note type="speaker">
            Anf. 105 LARS LEIJONBORG (fp) replik:
          </note>
          <note>
            Herr talman! Det här är en diskussion om vad riksdagen bör säga
            i olika frågor i den rollfördelning som nu skall förekomma på
            skolområdet. Därför tycker inte jag att utskottsmajoriteten ytterligare
            bör precisera hur punkterna vi har tagit upp bör tolkas. Där har
            jag fullt förtroende för att t.ex.
          </note>
          <note>
            kommunalpolitikerna är fullt kapabla att avgöra vad som är ändamålsenliga
            lokaler för verksamhet för sexåringar i skolan.
          </note>
          <note>
            Jag har ett exempel. Det finns en socialdemokratisk motion som
            behandlas i betänkandet, Ub178, som just handlar om sammansättningen
            av personalgrupperna. Såvitt jag kan finna är centerpartiet med
            på svaret på den motionen.
          </note>
          <note>
            Utskottet framhåller vad föredragande statsrådet har sagt. Det
            föredragande statsrådet framhåller att det redan förekommer att
            lärare tjänstgör i förskolan, liksom att förskollärare tjänstgör
            på lågstadiet. Det anses självklart att sådan tjänstgöring kommer
            att bli vanligare i framtiden.
          </note>
          <note>
            Att t.ex. en förskollärare ingår i arbetsenheten på lågstadiet
            finner det föredragande statsrådet naturligt.
          </note>
          <note>
            Jag tycker att den typen av uttalande inte utgör något hinder
            för att statsmakterna också vidtar liknande åtgärder i framtiden.
            Jag tycker att den typen av kommentarer som utskottsmajoriteten
            har gjort i sammanhanget bara skall uppfattas som positiva.
          </note>
          <note type="speaker">
            Anf. 106 YLVA JOHANSSON (v) replik:
          </note>
          <note>
            Herr talman! När man lyssnade på Göran Persson kunde man få intrycket
            att även jag och vänsterpartiet accepterat nedskärningen om 300
          </note>
          <note>
            milj.kr. på sektorsbidraget till skolan. Jag vill bara klargöra
            att så inte är fallet. Det framgår av den reservation som vi lämnade
            i det sammanhanget när det gäller anslagsbeloppet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 11 juni.)
          </note>
          <note>
            11 § Folkbildningen
          </note>
          <note>
            Föredrogs
          </note>
          <note>
            utbildningsutskottets betänkande
          </note>
          <note>
            1990/91:UbU18 Folkbildningen (prop. 1990/91:82
          </note>
          <note>
            och 1990/91:178).
          </note>
          <note type="speaker">
            Anf. 107 ULF MELIN (m):
          </note>
          <note>
            Herr talman! Den detalj- och regelstyrning vid statsbidragsgivningen
            som styrt studieförbund och delvis också folkhögskolor har i många
            stycken varit olycklig. Det är därför positivt att folkbildningsorganisationerna
            fortsättningsvis skall vara självstyrande. Däremot tycker vi moderater
            att man skapar en onödig byråkrati när folkbildningsorganisationerna
            åläggs att bilda ett nytt folkbildningsråd.
          </note>
          <note>
            Vi förordar i stället att de föreslagna uppgifterna skall läggas
            på det etablerade
          </note>
          <note>
            Folkbildningsförbundet. Majoritetens invändning mot förslaget,
            att det skulle gynna studieförbunden genom att folkhögskolorna
            inte är med i det nuvarande Folkbildningsförbundet, är enligt
            min mening en felaktig beskrivning. Både
          </note>
          <note>
            Rörelsefolkhögskolornas intresseorganisation,
          </note>
          <note>
            RIO, och länsbildningsförbunden är i dag medlemmar. Det som krävs
            är att också
          </note>
          <note>
            Landstingsförbundet blir medlem; sedan är saken klar.
          </note>
          <note>
            När det gäller den framtida utvecklingen för både folkhögskolor
            och studieförbund är det enligt vår uppfattning oerhört viktigt
            att man satsar på kvalitet i stället för kvantitet. Vi moderater
            har i vår motion yrkat på att folkhögskolorna skall ha en allmän
            kurs om minst 30 veckor och 20 deltagare och att detta skall vara
            uppfyllt senast läsåret
          </note>
          <note>
            1992/93. Detta är ju kärnan i folkhögskolans verksamhet och det
            specifika för dess profil att förmedla bildning.
          </note>
          <note>
            Jag är mycket förvånad över att vi behövt reservera oss när det
            gäller längden och deltagarantalet på folkhögskolornas allmänna
            kurser.
          </note>
          <note>
            Folkhögskolekommittén föreslog i sitt betänkande att ''på varje
            statsbidragsberättigad folkhögskola skall årligen ges minst en
            allmän kurs om minst 30
          </note>
          <note>
            veckors längd. Kursen skall ha minst 20 deltagare närvarande
            vid kurstarten.''
          </note>
          <note>
            Även det snart begravda SÖ påpekar i sitt remissvar att detta
            statsbidragsvillkor är ett grundläggande krav för stadga i verksamheten
            och för upprätthållande av en bred kompetens hos lärarkåren. Det
            markerar betydelsen av en gemensam bas av allmänorienterande kurser
            och motverkar tendensen till dominans för korta och mer specialbetonade
            kurser.'' Vidare sade skolöverstyrelsen: ''En lång allmänkurs
            är också en förutsättning för att de utbildningspolitiska målen
            nås.'' Denna uppfattning, som både folkhögskolekommittén och skolöverstyrelsen
            framförde, beaktades varken av regeringen eller utskottets majoritet,
            vilket jag beklagar. Man bryr sig varken om de allmänna kursernas
            längd eller deltagarantal.
          </note>
          <note>
            Vi moderater delar alltså den uppfattning som framförts av folkhögskolekommittén
            och skolöverstyrelsen.
          </note>
          <note>
            Utbildning vid folkhögskola kan vara en bra lösning för den som
            söker alternativ utbildning eller den speciella arbetsform som
            folkhögskolan kan erbjuda. Därför skall folkhögskolan ses som
            ett fullvärdigt alternativ, som skall stå öppet för alla som har
            fyllt 16 år.
          </note>
          <note>
            Jag konstaterade i min inledning att folkbildningens anordnare
            i fortsättningen själva lägger fast målen för verksamheten, medan
            regering och riksdag lägger fast målen för bidragsgivningen. Det
            är bra.
          </note>
          <note>
            Ser man på det nuvarande statsbidragssystemet till studieförbundens
            verksamhet, kan man i stor utsträckning finna att det premierar
            kvantitet före kvalitet. Ju fler studiecirklar som inrapporteras,
            desto högre statsbidrag. Detta har som sagt varit olyckligt. Ett
            skäl till att vi fått denna utveckling är att den kompetensgivande
            utbildningen, i formell mening, inte får bedrivas av studieförbunden.
          </note>
          <note>
            På s. 17 i betänkandet behandlas bl.a. yrkande 1
          </note>
          <note>
            och 2 från vår kommittémotion. Det har där smugit in sig en liten
            felaktighet. Där står att vi föreslagit att ''som villkor skall
            ställas att den utbildning som ges inom studieförbunden leder
            till formell kompetens''. Så är det inte. Vad vi däremot har sagt
            är att de centralt fastlagda målen i realiteten också utgör motiv
            för den statliga bidragsgivningen. Så länge huvudmännen för folkbildningen,
            i detta fall studieförbunden, inte tillåts bedriva formellt kompetensgivande
            utbildning är det risk för att den nuvarande ordningen består.
            Därigenom begränsas också motiven för statligt stöd till verksamheten.
          </note>
          <note>
            Studieförbunden står inför ett vägval. Antingen väljer man att
            verka för att bedriva kompetensgivande utbildning eller att sätta
            andra mål i centrum. Motiven för offentligt stöd till verksamheten
            måste då analyseras och debatteras.
          </note>
          <note>
            Detsamma gäller den del av folkhögskolornas korta kurser som
            i många fall är en form av uppdragsutbildning som inte bör finansieras
            från folkbildningsanslaget.
          </note>
          <note>
            Det går, enligt vår uppfattning, att bättre utnyttja och utveckla
            studieförbundens potential för att dessa med sitt finmaskiga nät
            skall kunna bidra till en kvalificerad utbildnings- och bildningsverksamhet.
          </note>
          <note>
            Folkbildningsrådet skall enligt förslaget årligen utvärdera verksamheten.
            Utöver detta skall regeringen vart tredje år svara för en fördjupad
            utvärdering. Givetvis skall man utvärdera sin egen verksamhet,
            det ligger i ens eget intresse, men det är ännu viktigare att
            man också låter en fristående enhet utvärdera och granska verksamheten.
          </note>
          <note>
            Elever som genomgår folkhögskola får i dag ett studieomdöme.
            Vid ansökan till högre utbildning utgör elever från folkhögskola
            en egen kvotgrupp.
          </note>
          <note>
            För att skapa möjligheter till jämförelser mellan eleverna finns
            det s.k. folkhögskoleprovet.
          </note>
          <note>
            Allt fler folkhögskolor avstår från att använda detta prov. Någon
            normering av provet har heller inte ägt rum under de senaste åren.
            Regeringen och utskottsmajoriteten hävdar att proven kan utgå
            och att det räcker med studieomdömet samt att allt fler väljer
            att söka in på högskolan via högskoleprovet.
          </note>
          <note>
            Det är vår uppfattning, att antingen bestämmer man sig för att
            folkhögskolan inte skall ha en egen kvotgrupp, och då blir nomineringsförfarandet
            inaktuellt och eleverna får genomgå högskoleprovet, eller så behåller
            man den särskilda kvotgruppen, och då är normeringen nödvändig.
          </note>
          <note>
            Om det inte finns ett normeringsinstrument kommer förtroendet
            för studieomdömena att urholkas. Detta gagnar varken elever eller
            skolor.
          </note>
          <note>
            Jag tror att det är en uppenbar risk att man omedvetet sänker
            statusen på folkhögskolan och dess utbildningar när man säger
            nej till folkhögskoleprovet.
          </note>
          <note>
            När det till slut gäller statsbidraget till central kursverksamhet
            anser vi att de organisationer som får bidrag bör själva svara
            för sina kostnader. Vi kan inte finna några skäl till varför staten
            skall finansiera denna verksamhet.
          </note>
          <note>
            Herr talman! Med det anförda yrkar jag bifall till reservation
            1.
          </note>
          <note type="speaker">
            Anf. 108 CARL-JOHAN WILSON (fp):
          </note>
          <note>
            Värderade talman! Den här dagens olika utbildningsdebatter har
            behandlat utbildningsmöjligheter för olika åldrar. Nu gäller det
            vuxna som i den s.k. folkbildningen skall få chansen att i en
            framgångsrik pedagogisk modell studera sådant som de själva uppfattar
            som värdefullt. Det kan gälla att ta igen sådant som man missat
            i sin tidigare skolgång. Det kan också vara studier som behövs
            för insatser i demokratiska sammanhang.
          </note>
          <note>
            Studiecirkeln har haft en enorm betydelse för att utveckla Sveriges
            demokrati. Folkhögskolan har alltid haft stor betydelse som komplement
            till annan ungdoms- och vuxenutbildning. För många av oss har
            just folkhögskolan givit chanser till högre utbildning som vi
            annars inte kommit åt.
          </note>
          <note>
            I utbildningsutskottets betänkande om folkbildningen föreslås
            att folkbildningens organisationer och skolor skall få ett förtroende,
            något som hälsas med glädje av alla som är engagerade i den verksamheten.
            De nu gällande ganska snåriga statsbidragsreglerna skall upphöra
            att gälla, och folkbildningen skall själv fördela tillgängliga
            statsbidrag och svara för huvuddelen av kontrollen. Regeringen
            visar tilltro till folkbildningens möjlighet att själv fastställa
            mål och inriktning för sin verksamhet.
          </note>
          <note>
            Folkpartiet liberalerna anser att de målen räcker som bedömningsgrund
            för huruvida statsbidrag är motiverade. Dessa mål bör vara tillräcklig
            grund för offentliga bidrag utan att staten dessutom skall ange
            specificerade mål för statsbidrag till folkbildningen. Den utvärdering
            som verksamheten givetvis måste underkasta sig får visa om motiven
            för bidrag kvarstår.
          </note>
          <note>
            Därför har Lars Leijonborg och jag reserverat oss mot utskottsmajoritetens
            uppfattning att staten som bidragsgivare måste ange mål för styrning
            av folkbildningen. Utskottet skriver att det måste betraktas som
            både naturligt och nödvändigt att staten anger vad man främst
            vill uppnå med de statliga medel som anslås till folkbildningen.
          </note>
          <note>
            Vi anser att det bör vara tvärtom. Folkbildningen talar om vilka
            mål den har och vad den vill arbeta för. Bidragsgivarna kan då
            avgöra om de deklarationerna motiverar bidrag. Om kontrollen efteråt
            visar att målen inte uppfyllts, bör naturligtvis bidragen upphöra.
          </note>
          <note>
            Värderade talman! För Sveriges folkhögskolor är det här beslutet
            överraskande positivt. En folkhögskolekommitté -- i vilken bl.a.
            jag ingick --
          </note>
          <note>
            har arbetat med folkhögskolans framtid.
          </note>
          <note>
            Kommittén skriver, att folkhögskolorna alltjämt bör ha till huvuduppgift
            att ge allmän medborgerlig bildning. De bör också ge fördjupade
            och specialinriktade kunskaper och färdigheter, t.ex.
          </note>
          <note>
            inom den praktiskt-estetiska sektorn. Därutöver bör de få ge
            utbildning för folkbildningsverksamhetens, folkrörelsernas och
            de ideella och fackliga organisationernas behov av ledare och
            funktionärer samt utbildning för ledaruppgifter främst inom kultur-
            och fritidssektorn.
          </note>
          <note>
            Regeringens proposition och utbildningsutskottets betänkande
            ger folkhögskolan goda möjligheter att spela den roll som folkhögskolekommittén
            skisserade. En extra finess är att riksdagen nu ger folkhögskolan
            möjlighet att -- tillsammans med övriga delar av folkbildningen
            -- själv styra sin verksamhet utan detaljerade anvisningar från
            staten.
          </note>
          <note>
            Värderade talman! Jag står förstås bakom samtliga reservationer
            där folkpartiet liberalerna finns med.
          </note>
          <note>
            För att vinna tid i den här debatten nöjer jag mig med att yrka
            bifall till reservation nr 10 och i övrigt till utskottets hemställan.
          </note>
          <note>
            I detta anförande instämde Elver Jonsson (fp).
          </note>
          <note type="speaker">
            Anf. 109 LARZ JOHANSSON (c):
          </note>
          <note>
            Herr talman! Jag skall göra det här inlägget ganska kort, eftersom
            jag hade ett överdrag i mitt förra inledningsanförande.
          </note>
          <note>
            Jag konstaterar som Carl-Johan Wilson att det beslut riksdagen
            kommer att fatta är en glädjande tilldragelse för folkbildningsorganisationerna,
            för
          </note>
          <note>
            Folkbildningssverige. Men jag tycker att det finns anledning
            att påminna om att när folkbildningen tog på sig ansvaret att
            vara mottagare av statsbidragen, att själv sköta fördelningen
            och svara för både sin utvärdering och sina målbeskrivningar,
            gjorde man det under den förutsättningen, som man i varje fall
            då förespeglades, att man skulle få en treårig budgetperiod, där
            man visste vilka resurser man skulle ha att röra sig med under
            de kommande tre åren.
          </note>
          <note>
            När propositionen väl kom, innehöll den bara en ettårig budgetperiod.
            Det var naturligtvis en stor besvikelse, och det vållade mycket
            oro bland folkbildningsorganisationerna. De konstaterade ju att
            det var näst intill omöjligt att planera för verksamheten, ta
            på sig det stora ansvaret med en sådan kort tid att planera för,
            utan att därefter veta vilka resurser de skulle ha till sitt förfogande.
          </note>
          <note>
            Av den anledningen väckte centern en motion, där vi föreslog
            att budgetperioden skulle utsträckas till tre år. Vi kan glädjas
            åt att ett enigt utskott har tillstyrkt den motionen. Det kommer
            att bli en treårig budgetperiod, och det är bra.
          </note>
          <note>
            Men det som stör litet grand i bilden är att moderaterna och
            folkpartiet samtidigt har lämnat ett särskilt yttrande, där man
            säger att man vill påpeka att propositionen om folkbildningen
            inte innehöll det beslutsunderlag som hade varit önskvärt som
            grund för en treårsplanering.
          </note>
          <note>
            De som avgivit yttrandet förutsätter att regeringen återkommer
            med ett bättre beslutsunderlag för de två senare åren i planeringsperioden.
            ''Därmed får det av utskottet nu förordade beslutet om treårsramar
            i första hand en principiell karaktär'', står det vidare.
          </note>
          <note>
            Detta har naturligtvis vållat oro bland dem som läser utskottets
            betänkande och det här särskilda yttrandet. Jag vill därför ställa
            frågan konkret till
          </note>
          <note>
            Ulf Melin och Carl-Johan Wilson: Innebär det särskilda yttrandet
            att ni inte står fast vid att folkbildningen för de två därpå
            kommande åren skall ha samma statsbidrag som första året, med
            den indexuppräkning som utskottet förutsätter?
          </note>
          <note>
            Vi vet att moderata samlingspartiet upprepade gånger under de
            senaste åren lagt fram besparingsförslag som gällt folkbildningen.
            Menar
          </note>
          <note>
            Ulf Melin att man med det särskilda yttrandet känner sig oförhindrad
            att till ett kommande år lägga fram nya besparingsförslag? I så
            fall, Carl-
          </note>
          <note>
            Johan Wilson, kommer folkpartiet då att ställa sig bakom den
            typen av besparingar?
          </note>
          <note>
            Det är inte en ointressant fråga, i all synnerhet som det är
            ett valår. Alla våra resp. partier gör ju anspråk på att komma
            i den positionen att de kan vara med och bestämma hur det blir
            i fortsättningen.
          </note>
          <note>
            Därför är det, tycker jag, ganska viktigt att ni båda nu ger
            ett rejält besked till folkbildningen och dess organisationer,
            om ni står fast vid beslutet om treårig budgetperiod med samma
            belopp fortsättningsvis och med den indexberäkning som vi har
            varit överens om i utskottet.
          </note>
          <note>
            Anf. 110 CARL-JOHAN WILSON (fp)
          </note>
          <note>
            replik:
          </note>
          <note>
            Värderade talman! Som svar på Larz Johanssons fråga om folkpartiet
            liberalernas inställning till ettårs- eller treårsbudget kan jag
            svara precis som det står i det särskilda yttrandet, att det saknas
            tillräckligt underlag i propositionen. Det kan man väl förstå,
            eftersom propositionen inte alls innehåller någon treårsbudget.
            Därför fanns det naturligtvis inget sådant underlag, men det kanske
            vi kan få så småningom.
          </note>
          <note>
            Att nu binda sig vid samma belopp tycker jag inte är nödvändigt.
            Det kan bli både mer och mindre.
          </note>
          <note>
            Att säga att vi måste acceptera exakt det belopp som Larz Johansson
            hänvisar till innebär ju att lägga locket på. Ingen regering kan
            ju ge några löften om vad som skall hända varje år framöver.
          </note>
          <note>
            Det tror jag att folkbildningens organisationer väl inser.
          </note>
          <note type="speaker">
            Anf. 111 ULF MELIN (m) replik:
          </note>
          <note>
            Herr talman! Jag vill bara tillägga till det som Carl-
          </note>
          <note>
            Johan Wilson sade att vi moderater har lagt fram ett budgetförslag.
            Det är alldeles riktigt, som Larz
          </note>
          <note>
            Johansson säger, att vi ligger 240 milj.kr. under på det här
            anslaget, och det står vi för.
          </note>
          <note>
            Vi har anvisat hur man skall kunna göra besparingar motsvarande
            detta belopp. Vi har också anvisat hur man kan ge större möjligheter
            för framför allt studieförbunden att verka i framtiden.
          </note>
          <note>
            Det går inte att komma ifrån det som jag påpekade i mitt huvudanförande,
            att studieförbunden har kommit till att jaga cirklar för att få
            in pengar.
          </note>
          <note>
            Kanske har de också låtit utgifterna springa i väg litet grand.
            Vi vågar påpeka detta.
          </note>
          <note>
            Principen om treårsbudget har vi naturligtvis ingenting emot.
            Men en ny regering måste också få möjlighet att sätta sig in i
            det faktiska ekonomiska läge som landet befinner sig i. Därför
            har vi avgivit det särskilda yttrandet.
          </note>
          <note type="speaker">
            Anf. 112 LARZ JOHANSSON (c) replik:
          </note>
          <note>
            Herr talman! Då var det alltså sagt i klartext att egentligen
            står inte folkpartiet och moderata samlingspartiet bakom utskottsbetänkandet.
            Det som vi har varit överens om och som i varje fall
          </note>
          <note>
            Carl-Johan Wilson är mycket medveten om, det som vi har diskuterat
            med folkbildningsorganisationerna, är just att garantera dem likvärdiga
            ekonomiska villkor för de kommande tre åren.
          </note>
          <note>
            Det var också en förutsättning för att de skulle våga ta steget
            att gå in i arbetet, bilda Folkbildningsrådet och ta på sig det
            gemensamma ansvaret. Nu har både folkpartiet och moderata samlingspartiet
            gett besked om att de för sin del känner sig oförhindrade att
            lägga fram besparingsförslag vad gäller folkbildningen under de
            två kommande åren, trots utskottsbetänkandet.
          </note>
          <note>
            Anf. 113 CARL-JOHAN WILSON (fp)
          </note>
          <note>
            replik:
          </note>
          <note>
            Värderade talman! Larz Johansson gör naturligtvis vilka tolkningar
            han vill av det här. Själv hänvisar jag till vårt särskilda yttrande.
            Självfallet stöder vi innehållet i betänkandet. Annars hade vi
            ju avgivit en reservation. Ett särskilt yttrande innebär att vi
            står bakom utskottets beslut men att vi har avgivit en förklaring.
          </note>
          <note>
            Jag förstår inte varför Larz Johansson tar upp en hätsk debatt
            om detta. Låt oss i stället tillsammans arbeta för en stark ställning
            för folkbildningen i framtiden. Det tycker jag är en mer stimulerande
            uppgift än att i detta läge fundera över vad vi möjligen kan mena
            när vi yrkar bifall till hemställan i betänkandet i samma delar
            som Larz Johansson gör.
          </note>
          <note type="speaker">
            Anf. 114 LARZ JOHANSSON (c) replik:
          </note>
          <note>
            Herr talman! Detta är ingen hätsk debatt, och jag har inte heller
            gjort något hätskt angrepp. Jag försökte bringa klarhet i vad
            som egentligen gäller.
          </note>
          <note>
            Jag tycker inte att Carl-Johan Wilson skall spela upprörd. Han
            känner väl till förutsättningarna under vilka studieförbunden
            och folkhögskolorna har gått in i arbetet. Han känner också väl
            till att de förespeglades en treårig budgetperiod. Nu har vi i
            utskottet sett till att de får det. Då tycker jag det är högst
            anmärkningsvärt att man i ett särskilt yttrande säger att det
            bara gäller i princip. Vad avser pengarna gäller det inte.
          </note>
          <note type="speaker">
            Anf. 115 ELISABETH PERSSON (v):
          </note>
          <note>
            Herr talman! Den bredd och den förankring i samhället som folkbildningen
            har i Sverige är något fullständigt unikt. Den allmänna medborgerliga
            bildningen, förmedlad och utvecklad i studiecirklar och på folkhögskolor,
            är och har varit en viktig grund för vår demokrati. Det är något
            som vi skall vara stolta över och rädda om.
          </note>
          <note>
            Ändå har vi alltjämt utbildningsklyftor i landet.
          </note>
          <note>
            Fortfarande finns över en halv miljon människor mellan 35 och
            50 år som endast har sjuårig folkskola bakom sig. Det är viktigt
            att ha detta i åtanke när man diskuterar folkbildning och vuxenutbildning
            och, som nu, förändringar av folkbildningens organisation.
          </note>
          <note>
            Jag skall inte hålla något inledningsanförande om själva betänkandet,
            då vi alla är bekanta med dess innehåll. I stället skall jag direkt
            kommentera förslagen i betänkandet. Det handlar i mycket stor
            utsträckning om nyorganisation och avreglering för hela folkbildningen.
            Ett skäl för denna avreglering är att studieförbunden och folkhögskolan
            skall vara självförvaltande. Staten, dvs. riksdag och regering,
            skall endast fastställa övergripande mål och villkor som skall
            ligga till grund för bidragsgivning.
          </note>
          <note>
            Folkbildningens anordnare skall lägga fast målen för verksamheten.
            Vi är, herr talman, positiva till den här självförvaltningstanken.
          </note>
          <note>
            Vi har ställt oss bakom förslaget om ett folkbildningsråd som
            ett nytt fristående centralt organ för folkbildningsfrågor. Det
            har vi gjort om än med viss tvekan. Vi tycker att det är bra att
            studieförbunden och folkhögskolan befrias från den detaljreglering
            som tidigare ordning innebar.
          </note>
          <note>
            Vi ser emellertid också att det kan finnas vissa risker att på
            det sätt som nu sker överlåta både resursfördelning, uppföljning
            och utvärdering på samma organ. Folk- och vuxenutbildningen är
            ett rikt förgrenat träd, och alla dess delar kan naturligtvis
            inte finnas representerade i folkbildningsrådet. De stora studieförbunden
            och de största intressenterna inom folkhögskolan kommer naturligtvis
            att dominera med risk för att det tummas på pluralismen och mångfalden
            inom folkbildningen. Självstyrningen får inte stanna vid att folkbildningsrådet
            förvaltar folkbildningen.
          </note>
          <note>
            Skulle så ske innebär det försämrad självförvaltning i cirkelverksamhet
            och på skolor, ty åtminstone SÖ har -- bortsett från det komplicerade
            systemet med ansökan omstatsbidrag -- tillåtit ett stort mått
            av frihet för åtminstone folkhögskolan.
          </note>
          <note>
            Alltsedan sin tillblivelse har folkhögskolan i såväl pedagogiskt
            som metodiskt avseende varit en föregångare. Den speciella folkhögskolepedagogiken
            har också varit befruktande för andra delar av utbildningssektorn.
          </note>
          <note>
            Ett viktigt fundament i denna pedagogik är välkomnandet av ett
            starkt elevinflytande och elevstyrning. Friheten från fastlagda
            kurs- och läroplaner är ett annat kännemärke.
          </note>
          <note>
            Folkhögskolelärarnas inflytande över kursernas innehåll och uppläggning
            är däremot av största betydelse. Av erfarenhet vet man på folkhögskolorna
            hur viktig all personals medverkan är i den gemensamma målsättningen.
            Om ett mål med denna verksamhet är att stärka människors tilltro
            till sin egen förmåga, ge dem insikt i hur viktigt det är att
            alla har möjlighet att delta i demokratiska beslutsprocesser och
            ge dem självförtroende nog att kunna vara med och påverka samhällsutvecklingen
            mot demokrati och jämlikhet, så är det viktigt att leva som man
            lär.
          </note>
          <note>
            Man kan inte lära ut vad demokrati är i en odemokratisk skola
            där elev- och personalinflytande inte är en självklarhet.
          </note>
          <note>
            För att garantera såväl lärarnas som elevernas inflytande över
            verksamheten på den egna skolan --
          </note>
          <note>
            både av demokratiska skäl och för att undervisningen skall ge
            ett gott resultat -- bör rätten till inflytande regleras i förordning.
            Enligt vänsterpartiets mening står detta inte i någon som helst
            motsättning till vare sig folkhögskolans traditionella frihet
            eller den föreslagna avregleringen. Tyvärr har vi inte fått majoritet
            för detta förslag.
          </note>
          <note>
            Utskottets majoritet anser ''att det bör överlämnas till huvudmannen
            och styrelsen för folkhögskolan att finna lämpliga former i fråga
            om medinflytande för skolans personal och elever''. Tyvärr framkommer
            här samma kompletta okunskap om vad det egentligen handlar om
            som hos den folkrörelsebyråkrat -- det finns faktiskt också sådana
            -- som motsatte sig ett reglerat elev- och personalinflytande
            i folkhögskolekommittén, när han yttrade: Vi har ju MBL! Det räcker
            väl med det!
          </note>
          <note>
            Det gör det inte, herr talman. Det är folkhögskolelärarna, ofta
            i positiv opposition mot styrelse och huvudmän, som har utformat
            den speciella folkhögskolepedagogik som jag tidigare har talat
            om. Det är folkhögskoleelevernas aktiva medverkan och påverkan
            på undervisningen som gett folkhögskolan dess alldeles speciella
            karaktär.
          </note>
          <note>
            Det är viktigt att deras inflytande över den egna skolans verksamhet
            garanteras, att nuvarande elevråds och lärarråds inflytande och
            verksamhet regleras i förordningstext.
          </note>
          <note>
            Jag yrkar bifall till reservation 8 och vill göra herr talmannen
            och kammarens ledamöter uppmärksamma på att det endast är i reservation
            8
          </note>
          <note>
            som den här frågan tas upp till behandling.
          </note>
          <note>
            Reservation 7, som finns under samma moment, behandlar endast
            frågan om skolornas styrelse och således inte detta viktiga elev-
            och lärarinflytande.
          </note>
          <note>
            I folkhögskolekommitténs betänkande finns en medvetenhet om betydelsen
            av att små skolor ges möjlighet att bli större, bl.a. för att
            internat- och administrationskostnaderna per elev inte skall bli
            orimligt höga. Likaså finns det en mycket klar uppfattning om
            riskerna för att mycket stora skolor tenderar att ägna sig åt,
            för vuxenutbildningen och folkbildningen, mindre angelägen verksamhet.
          </note>
          <note>
            Även utbildningsministern har tidigare uttalat att folkbildningsanslaget
            inte skall få användas till att subventionera organisationers
            konferenshotellverksamhet. Tyvärr har varken betänkandet eller
            propositionen några skrivningar som gör dessa intentioner tydliga.
            Vi i vänsterpartiet anser att dessa klart borde framgå, inte minst
            som en vägledning för det framtida folkbildningsrådets verksamhet
            och för den kommande utvärderingen.
          </note>
          <note>
            Så ett par ord om treårsbudgeteringen.
          </note>
          <note>
            Folkhögskolekommittén utgick i sitt betänkande från att treårsbudgetering
            skulle gälla även för folkbildningen. Propositionen däremot innehöll
            inte några direkta förslag om en treårig budgetram -- tyvärr,
            måste jag säga, eftersom treårsperioder präglat skrivningen i
            propositionen både vad gäller uppföljning och utvärdering. Jag
            behöver dock inte nu argumentera för treårsramar, eftersom ett
            enigt utbildningsutskott såvitt jag förstår har tillstyrkt vänsterpartiets
            motionskrav om treårsbudget. Det tycker vi naturligtvis är utmärkt.
          </note>
          <note>
            Herr talman! Jag blir dock betänksam när jag hör
          </note>
          <note>
            Carl-Johan Wilson och Ulf Melin yttra sig i ärendet.
          </note>
          <note>
            Jag hajade också till inför det särskilda yttrandet som jag inte
            kunde läsa på något annat sätt än att man, så snart tillfälle
            ges, skall skära i folkbildningsbidraget. Den brasklapp som Carl-
          </note>
          <note>
            Johan Wilson lämnade här framme, när han sade att han säger vad
            han säger och det står vad det står i det särskilda yttrandet,
            inte har gjort mig lugn på den punkten. Jag är rädd för att folkhögskolan
            och folkbildningen över huvud taget har ganska obehagliga överraskningar
            att se fram emot vid ett eventuellt större inflytande för folkpartiet
            och moderaterna i riksdagen framöver.
          </note>
          <note>
            Herr talman! Det är utbildningsutskottet som har handlagt frågor
            om folkhögskolan. Av skäl som främst har med utskottets ärendebalans
            att göra men till en del också beror på att man vill samla hela
            folkbildningen under ett utskott kommer folkhögskolefrågorna hädanefter
            att ligga under kulturutskottet.
          </note>
          <note>
            Jag tror inte att det automatiskt kommer att innebära någon förlust
            för folkhögskolan, men jag är orolig för att det kan bidra till
            att folkhögskolans koppling till vuxenutbildningen urholkas och
            att folkhögskolan görs till enbart en angelägenhet för folkrörelserna.
            Rörelsefolkhögskolorna har visserligen åtagit sig att anordna
            vuxenutbildning och gör det bra. Folkhögskolan får aldrig reduceras
            till att bli enbart en kultur- och folkbildningsangelägenhet,
            avskuren från den övriga vuxenutbildning. Folkhögskolan måste
            förbli både ett alternativ och ett komplement till den ''vanliga''
            skolan. Därför är det så viktigt att de långa kurserna alltjämt
            utgör ryggraden i verksamheten. Vi menar att en allmän folkhögskolekurs
            på minst 30 veckor skall vara ett minimikrav för att erhålla del
            av statsbidrag. Det är inte till fyllest att, som propositionen
            föreslår, endast ställa kravet att minst 15 % av statsbidrag skall
            användas till allmän kursverksamhet utan att ställa krav på att
            den allmänna kursen skall ha 30
          </note>
          <note>
            veckors längd.
          </note>
          <note>
            Jag yrkar bifall till vänsterpartiets reservation nr 5.
          </note>
          <note>
            Det som med en sammanfattande beteckning kallas folkbildning
            består av flera olika delar. Jag tycker att det finns en risk
            att blanda ihop dessa delar alltför mycket och inte värna om de
            skilda uppgifter som olika delar av folkbildningen har och kommer
            att ha även i framtiden. Vänsterpartiet anser t.ex.
          </note>
          <note>
            att statsbidraget också i fortsättningen bör utgå under två anslag,
            ett för studieförbunden och ett för folkhögskolorna. Med detta
            menar vi naturligtvis inte att samarbetet mellan studieförbund
            och folkhögskolor inte också i fortsättningen bör utvecklas --
            tvärtom. En anslagsuppdelning mellan de två verksamheterna torde
            ge bättre utgångspunkt för samordning och samarbete. Med ett samlat
            statsbidrag finns risk för revirtänkande och onödiga motsättningar.
            Vi har reserverat oss för vårt förslag på denna punkt. Men även
            om jag står bakom den reservationen, yrkar jag av omtanke om kammarens
            tid inte bifall till den.
          </note>
          <note>
            Studieförbunden och folkhögskolorna är viktiga men olika delar
            av folkbildningen.
          </note>
          <note>
            Verksamhetsområden och målsättning är olika. Att ett nytt folkbildningsråd
            skall var ett övergripande organ för båda grenarna av folkbildningen
            tycker däremot inte moderaterna är så viktigt. De anser --
          </note>
          <note>
            av vilken orsak förstår jag inte -- att fördelning av statsbidrag
            kan skötas av studieförbundens samarbetsorgan, dvs. Folkbildningsförbundet.
            Det krävs naturligtvis litet kunskap -- ja, rent av folkbildning
            -- för att hålla isär begreppen, också när man pratar om folkbildning.
            Det är uppenbart att moderaterna inte har det. På annat sätt går
            det inte att förklara det här moderata förslaget.
          </note>
          <note>
            När moderaterna sedan vill gå in och skära ner i verksamheten
            blir det ibland rent av pinsamt.
          </note>
          <note>
            Deras folkbildningsfientlighet framgår med all bedrövlig tydlighet.
          </note>
          <note>
            Moderaterna ser alls ingen samhällsnytta med studiecirklar som
            inte leder till direkt kompetenshöjning i ett traditionellt skolämne,
            och folkhögskolans korta kurser anser man är uppdragsutbildning
            som skall betalas av uppdragsgivarna. Följaktligen vill man ta
            bort statsbidraget för de här verksamheterna och införa betygstvång
            för studiecirklarna. En kvarts miljard vill man minska den här
            delen av folkbildningen med.
          </note>
          <note>
            Som väl är står moderaterna ensamma om de här folkbildningsfientliga
            åsikterna, men, herr talman, det vore bra om folkpartiet helst
            litet tydligare och litet mer rekorderligt än tidigare gjorde
            klart redan nu, att de inte i framtiden kommer att bistå moderaterna
            i deras attacker mot folkbildningen.
          </note>
          <note>
            Moderaterna har tyvärr inte heller den ringaste kunskap om de
            landstingsdriva folkhögskolornas betydelse. I vanlig ordning framförs
            åsikterna att landstingen endast bör syssla med sjukvård. Kultur
            och utbildning i landstingsregi är de motståndare till.
          </note>
          <note>
            50 av våra 128 folkhögskolor har i dag landsting som huvudman.
            De ligger ofta i glesbygden.
          </note>
          <note>
            Förmånga människor är de den enda möjligheten till vuxenutbildning.
            Flera av dem har mycket bra estetiska linjer och ger en undervisning
            som om den inte bedrivits av dessa landstingsfolkhögskolor skulle
            ha varit förbehållen en mycket liten del av befolkningen i våra
            storstäder.
          </note>
          <note>
            Detta vill moderaterna ta bort, och i stället för att medverka
            till att fler folkhögskolor tillkommer för att täcka det stora
            behov som finns, vill man att landstingsfolkhögskolorna försvinner
            och överförs till annan huvudman.
          </note>
          <note>
            Det man vill är att sälja ut landstingskolorna, för att jag har
            svårt att tänka mig att moderaterna är beredda att gratis överföra
            landstingsegendom till exempelvis arbetarrörelsen.
          </note>
          <note>
            Skär ner folkbildningen, minska mångfalden -- det är tyvärr moderaternas
            fältrop.
          </note>
          <note>
            Hur kommer folkpartiet och, vill jag faktiskt fråga, centern
            att ställa sig om moderaterna återkommer med det förslaget efter
            nästa val?
          </note>
          <note>
            Slutligen vill jag ta upp frågan om de minskade resurser som
            folkbildningen kommer att få genom att inga särskilda medel beviljas
            folkbildningsrådet för den administration som man kommer att överta
            från SÖ. Men hänvisning till det produktivitetskrav som åvilar
            samhället i övrigt föreslås i propositionen att 100 miljoner skall
            tas bort från folkbildningsanslaget. Samtidigt har inte kostnaderna
            för den administration som SÖ
          </note>
          <note>
            tidigare stått för bakats in i folkbildningsanslaget.
          </note>
          <note>
            Däremot förutsätts det att framtida central administration skall
            belasta det vanliga anslaget.
          </note>
          <note>
            Därmed utsätts folkbildningsanslaget för dubbla besparingskrav.
            Vänsterpartiet anser att medel för
          </note>
          <note>
            Folkbildningsrådets verksamhet skall utgå som särskilt anslag.
            Jag yrkar bifall till reservation nr 14, som också centerpartiet
            står bakom.
          </note>
          <note type="speaker">
            Anf. 116 ULF MELIN (m) replik:
          </note>
          <note>
            Herr talman! Visserligen är klockan mycket, men jag känner ändå
            att jag måste svara på en del av de påhopp som Elisabeth Persson
            har gjort.
          </note>
          <note>
            Först till frågan om bildandet av ett folkbildningsråd. Alla
            har här talat om vikten av frihet och av att man lägger ut ansvar.
            Trots detta säger ni att man måste bilda ett folkbildningsråd.
            Vi anser att detta är onödigt. Både RIO och länsbildningsförbunden
            är medlemmar i
          </note>
          <note>
            Folkbildningsförbundet. Naturligtvis måste man företa en viss
            omorganisation av
          </note>
          <note>
            Folkbildningsförbundet -- det begriper t.o.m. jag.
          </note>
          <note>
            I det material som ligger till grund för positionen beskrivs
            ganska tydligt att många folkhögskolor har väldigt många korta
            kurser, som kan karakteriseras som uppdragsutbildning. Då tycker
            vi i vårt parti att man bör se över den typen av verksamhet och
            ta ställning till om denna utbildning bör ha statsbidrag.
          </note>
          <note>
            Detsamma gäller en del av studieförbundens verksamhet. Deras
            kurser kan gälla allt från privatflygutbildning, textning, båtradio
            osv. Skall dessa kurser finansieras med skattemedel eller inte?
            Vi vågar ifrågasätta att så bör vara fallet, och vi tycker att
            det är litet trist att andra inte vågar göra det. Man vill hela
            tiden bara plussa på resurser.
          </note>
          <note>
            Sedan vill jag bara påpeka för Elisabeth Persson att vi inte
            har sagt att studieförbunden skall ge betyg.
          </note>
          <note>
            Den saken har hon fullständigt missuppfattat. Var någonstans
            står detta att läsa?
          </note>
          <note>
            När det gäller landstingen får man dagligen läsa att dessa är
            i kris på än det ena och än det andra området. Vår uppfattning
            är att landstingen inte skall bedriva utbildning. Det finns andra
            som är mer professionella på att göra det. Skall vi ha landsting,
            låt dem i så fall åtminstone få sköta sjukvården i första hand
            och inte en massa allehanda andra uppgifter, som de inte är bra
            på att sköta.
          </note>
          <note type="speaker">
            Anf. 117 ELISABETH PERSSON (v)
          </note>
          <note>
            replik:
          </note>
          <note>
            Herr talman! Vilka korta kurser på vilka folkhögskolor är onödig
            uppdragsutbildning, Ulf
          </note>
          <note>
            Melin? Det skulle jag väldigt gärna vilja veta. Jag är inte så
            väl insatt i Medborgarskolans verksamhet, men jag känner till
            en hel del om de andra studieförbunden. Jag vet att det inom dessa
            sker en kontinuerlig intern diskussion om kursutbudet och kursverksamheten.
            Jag tror att man åtminstone på de allra flesta håll är fullt kompetent
            att själv avgöra vilka kurser man skall hålla. När det gäller
            folkhögskolorna pågår det ständigt sådana diskussioner.
          </note>
          <note>
            Det jag sagt om er uppfattning beträffande betyg i studiecirklar
            har jag hämtat ur er reservation.
          </note>
          <note>
            Slutligen vill jag säga att jag inte delar moderata samlingspartiets
            uppfattning att landstingen enbart skall ägna sig åt sjukvård.
            Jag tycker tvärtom att både den kultur- och utbildningsverksamhet
            som landstingen står för är omistlig och ovärderlig.
          </note>
          <note>
            Landstingen är inte alls dåliga på att sköta folkhögskoleverksamheten,
            utan de är tvärtom mycket bra på att vara huvudmän för folkhögskolor.
            De lärare och elever som deltar i verksamheten på landstingsfolkhögskolorna
            bidrar till att göra detta till en mycket bra verksamhet. Om
          </note>
          <note>
            Ulf Melin framhärdar på den här punkten skulle jag vilja få veta
            vilka landstingsfolkhögskolor det är som är dåliga.
          </note>
          <note type="speaker">
            Anf. 118 EVA GOE S (mp):
          </note>
          <note>
            Herr talman! Tåget går snart, och jag har tänkt att ta mig hem
            denna dag.
          </note>
          <note>
            Bildning är större än utbildning, sägs det. Jag tycker att den
            här folkbildnings- och folkhögskolepropositionen är bra. Vi har
            emellertid yrkat att den besparing på 100 milj.kr.
          </note>
          <note>
            som föreslagits inte skall göras. Det är inget annat parti som
            har lagt fram ett sådant förslag.
          </note>
          <note>
            Vi vill också bevara lärarråd och kursråd. Vi är också väldigt
            måna om att bevara friheten, och vi vill att folkhögskolorna själva
            skall få formulera målen och att staten inte skall gå in och styra.
            På den punkten har vi en reservation, precis som folkpartiet.
          </note>
          <note>
            Vi har naturligtvis också föreslagit att det skall vara budgetperioder
            på tre år. Det förslaget kommer att gå igenom. Vi tycker också
            att det är viktigt att nya studieförbund och nya folkhögskolor
            skall kunna starta Vi är mycket glada för att Färnebo folkhögskola
            nu kommer att kunna starta som
          </note>
          <note>
            Alternativrörelsens folkhögskola.
          </note>
          <note>
            Jag står bakom samtliga reservationer där mitt namn finns med,
            och jag yrkar bifall till reservation
          </note>
          <note>
            17.
          </note>
          <note type="speaker">
            Anf. 119 INGVAR JOHNSSON (s):
          </note>
          <note>
            Herr talman! Jag vill börja med att säga att för folkbildningen
            är det ett stort och ett historiskt beslut som riksdagen förhoppningsvis
            kommer att fatta. Beslutet innebär att den statliga detaljregleringen
            upphör och att folkbildningen ges förtroendet att styra sig själv.
            Samtidigt betonas mycket tydligt den fria och frivilliga folkbildningens
            betydelse och särart. Det slås fast att folkbildningen främjar
            demokrati, jämlikhet, jämställdhet samt internationell och kulturell
            förståelse och utveckling. Vidare fastslås att folkbildningens
            form och arbetssätt tydligt skall skilja sig från den av samhället
            bedrivna utbildningen.
          </note>
          <note>
            Folkbildningens styrka är dess förmåga att skapa engagemang och
            motivation i studiearbetet. Den har en demokratisk arbetsform
            och bildningssyn som kommer att vara en ovärderlig tillgång även
            i framtiden.
          </note>
          <note>
            Det är därför ganska självklart att folkbildningspropositionen
            tagits emot mycket positivt. Efter de justeringar som gjorts,
            främst vad gäller treårsbudgeteringen, har det nästan inte hörts
            några invändningar, med undantag för några kollegor i utskottet.
            Så när som på moderaternas stora ekonomiska nedskärningar och
            folkpartiets invändningar mot att ange grunder för fördelningen
            av statsbidragen, finns det inte heller i reservationerna några
            betydande invändningar.
          </note>
          <note>
            Det förhållandet att det finns hela 21 reservationer tyder mer
            på en del partiers bristande sinne för proportioner och på en
            vilja att ta fram pekpinnen för att styra och ställa i detaljer
            här ifrån riksdagen.
          </note>
          <note>
            Den här debatten skall naturligtvis främst handla om folkbildningen
            i framtiden. Men en dag som denna tycker jag ändå att det finns
            anledning att erinra om vad folkhögskolorna och studieförbunden
            har betytt både för den enskilde och för samhället.
          </note>
          <note>
            Sen svenska folkbildningen startade i ett fattigt och ofritt
            samhälle, och den medverkade till att detta samhälle kunde utvecklas
            till vårt fria välfärdssamhälle. Då behövdes kunskaper hos de
            många för att de skulle kunna befria sig från armodet och för
            att demokratin skulle bli verklig.
          </note>
          <note>
            Kampen gällde emellertid inte blott bröd och rösträtt för den
            fattige, utan som Rickard Sandler skrev: ''Framför allt skall
            hela hans personlighet växa sig stark och skön.''
          </note>
          <note>
            Det finns i dag också anledning att erinra om många människors
            stora engagemang och all idealitet som burit upp folkbildningen
            genom åren.
          </note>
          <note>
            Folkbildningen har betytt mycket för toleransen och öppenheten
            i vårt samhälle. Folkbildning motverkar enfald och stimulerar
            mångfald.
          </note>
          <note>
            De som inte tycker att folkbildning är något viktigt har nog
            inte upplevt dess skaparkraft och gemenskap. De har nog aldrig
            upplevt kunskapstörsten i en samhälls eller språkcirkel eller
            spelglädjen i en musik eller amatörteatergrupp. De har nog aldrig
            upplevt vad en kurs vid folkhögskolan kan betyda för dem som fick
            en mycket kort utbildning i sin ungdom.
          </note>
          <note>
            Det är också viktigt att det slås fast att behovet av folkbildning
            inte minskar när utbildningsnivån höjs i samhället. Behoven ökar
            snarare i en tid som vår, då utvecklingen går så svindlande fort
            och då vi allt mer blir en del av en internationell gemenskap.
            Det är därför bra att Göran Persson skriver att behovet av vuxenutbildning
            ''aldrig kan helt elimineras genom förbättringar av ungdomsutbildningen
            eller den av samhället drivna vuxenutbildningen''.
          </note>
          <note>
            Insikten om detta fanns tidigt, bl.a. inom socialdemokratin.
            Oskar Olsson som var folkbildare och riksdagsman i 35 år, skrev
            redan
          </note>
          <note>
            1911: ''Hur goda skolorna än blir, och hur långt skoltiden än
            utsträckes blir man dock aldrig färdig med sin bildning i dem.''
          </note>
          <note>
            Den reformering som nu genomförs av både komvux och folkbildningen
            innebär att vi kan erbjuda de vuxna mycket goda möjligheter till
            kunskap och bildning.
          </note>
          <note>
            Av historien kan vi också lära att folkbildning alltid har betytt
            mest för dem som har låga inkomster, som fått en kort utbildning
            och har liten tillgång till andra stimulerande kulturupplevelser.
          </note>
          <note>
            Av den anledning har intresset för att satsa på folkbildning
            både i historisk tid och nu kunnat utläsas på den politiska höger
            -- vänsterskalan.
          </note>
          <note>
            Partier med stark förankring bland välutbildade och välbeställda
            har visat och visar minst intresse för folkbildningen. Partier
            med stark förankring bland arbetare och småbönder har visat och
            visar störst intresse för folkbildningen.
          </note>
          <note>
            Debatten om gymnasieskolan tidigare i dag var enligt min uppfattning
            präglad av samma värderingar. Partier till höger ser inte behovet
            av allmän bildning för dem som skall ha de klassiska arbetaryrkena
            som något viktigt.
          </note>
          <note>
            För de välbeställda har folkbildningen genom åren också upplevts
            som ett hot. Det har den gjort därför att folkbildningen alltid
            varit en så utomordentligt stark drivkraft i arbetet för jämlikhet.
          </note>
          <note>
            Fortfarande tycks det vara så att främst moderaterna ser folkbildningen
            som ett hinder för sina strävanden. Fortfarande tycks det också
            vara så att moderaterna ser tillgång till rika kulturupplevelser
            och bildning som ett privilegium som skall förbehållas de välbeställda.
          </note>
          <note>
            Moderaterna vill nämligen anslå över ett par hundra miljoner
            mindre till folkbildningen. Lägger vi till detta nedskärningarna
            för central kursverksamhet, komvux och vuxenstudiestöd blir nedskärningarna
            ungefär en halv miljard.
          </note>
          <note>
            Jag tycker ändå inte att detta är det värsta. Det värsta är att
            moderaterna vill att de mindre resurser som ändå skall anslås
            också skall räcka till väldigt mycket annat än kultur och folkbildning.
          </note>
          <note>
            Dessutom finns många exempel på att högeralliansen riktar stora
            besparingar mot folkbildningen på det kommunala planet. I
          </note>
          <note>
            Stockholm förelsår moderaterna och folkpartiet att anslagen skall
            minskas med över en tredjedel. Vad säger Carl-Johan Wilson om
            en sådan nedrustning av folkbildningen? Vad säger han om en sådan
            anpassning till moderaternas politik?
          </note>
          <note>
            Folkpartiet och av någon obegriplig anledning även miljöpartiet
            vill att riksdagen avslår regeringens förslag vad gäller prioritering
            men med andra motiv än moderaterna.
          </note>
          <note>
            Regeringen föresår: ''Personer som är utbildningsmässigt, socialt
            eller kulturellt missgynnade skall särskilt prioriteras varvid
            invandrare särskilt skall uppmärksammas.
          </note>
          <note>
            Handikappade utgör en annan viktig målgrupp.''
          </note>
          <note>
            Mot detta ställerfolkpartiet och miljöpartiet en reservation
            där man skriver följande: ''Regeringens krav på prioritering av
            målgrupper och undervisningsämnen står i strid med de principiella
            utgångspunkterna.''
          </note>
          <note>
            Jag kan till nöds förstå att folkpartiets uppgående i högeralliansen
            innebär att intresset för kortutbildade arbetare försvunnit. Men
            när man går emot positiva skrivningar om att invandrare och handikappade
            skall prioriteras undrar jag om hela folkpartiet har försvunnit.
          </note>
          <note>
            I dag betyder folkbildningen väldigt mycket just för människor
            med funktionshinder. Den betyder mycket för att de skall få del
            av ett rikt bildningsoch kulturutbud men också för att riva ner
            mycket av de fördomar som lever kvar.
          </note>
          <note>
            Jag vill också peka på att utskottets skrivning på s. 24 i betänkandet
            angående de medel som beräknats för teckentolkutbildning avser
            hela beloppet på den gamla anslagsposten
          </note>
          <note>
            Tolkutbildning, alltså utbildning av tolkar för döva, dövblinda,
            synskadade och hörselskadade.
          </note>
          <note>
            Vi vet också att folkbildningen betyder väldigt mycket i jämställdhetsarbetet.
            Under lång tid har också fler kvinnor än män deltagit i folkbildning.
          </note>
          <note>
            Jag vill också peka på att inte någon av de 21
          </note>
          <note>
            reservationerna är gemensam för de borgerliga partierna. Det
            är naturligtvis glädjande att centerpartiet avvisat lockropen
            från högeralliansen. Jag skulle ändå vilja säga följande till
            centern och vänsterpartiet. I detta ärende är vi ju överens i
            allt väsentligt. Det hade enligt min mening varit bättre för folkbildningens
            bästa om ni avstått från de sju nästan betydelselösa reservationer
            ni fogat till betänkandet. Då hade vi som ställer upp för folkbildningen
            kunnat stå eniga mot högeralliansen.
          </note>
          <note>
            Göran Persson skriver i propositionen: ''Jag förutsätter således
            att kommuner och landsting även i fortsättningen skall ta ett
            ansvar för finansieringen av folkbildningen.''
          </note>
          <note>
            Här har också centern väckt en motion. Jag skulle därför vilja
            påminna om att det inte bara är högeralliansen som är njugg mot
            folkbildningen.
          </note>
          <note>
            Larz Johanssons eleganta formuleringar kan inte skyla över hur
            det ser ut ute i centerledda kommuner.
          </note>
          <note>
            I exempelvis Älvsborgs län anslår min socialdemokratiskt ledda
            hemkommun 139 kr. per invånare till folkbildningen. I Marianne
          </note>
          <note>
            Anderssons i Vårgårda hemkommun anslås knappt en fjärdedel så
            mycket, eller 32 kr. per invånare, vilket man inom parentes sagt
            planerar att sänka till
          </note>
          <note>
            27 kr.
          </note>
          <note>
            Jag skulle också vilja fråga Larz Johansson hur han tror att
            det går om det blir en borgerlig majoritet efter valet. Jag lyssnade
            med mycket stort intresse till den tidigare debatten mellan centern
            och folkpartiet kring vad man menade med att ha ställt upp för
            treårsbudgetering. Min fråga till Larz
          </note>
          <note>
            Johansson är: Tror Larz Johansson ett enda ögonblick på att dagens
            satsningar på folkbildningen kommer att bibehållas med en moderatledd
            regering?
          </note>
          <note>
            Till sist skulle jag vilja säga, att i och med detta betänkande
            avslutar utbildningsutskottet sitt arbete med folkbildningen.
            Det har varit trevligt, men nu önskar vi kulturutskottet lycka
            till med detta arbete.
          </note>
          <note>
            Herr talman! Med detta instämmer jag i propositionen i dess helhet
            och yrkar avslag på samtliga reservationer.
          </note>
          <note type="speaker">
            Anf. 120 ULF MELIN (m) replik:
          </note>
          <note>
            Herr talman! Vi har fått höra ett traditionellt tal av
          </note>
          <note>
            Ingvar Johnsson. Som vanligt tror han att han håller ett förstamajanförande
            i Trollhättan eller någon annanstans, och han eldar på å det vildaste.
          </note>
          <note>
            Ingvar Johnsson säger att vi inte hade behövt foga några reservationer
            till det här betänkandet och att det inte har varit fråga om några
            betydande invändningar. Jag tycker nog faktiskt att Ingvar
          </note>
          <note>
            Johnsson talar emot sig själv ganska mycket. Han talar om behovet
            av att nå de kortutbildade och av att verkligen se till att de
            människor i samhället som har en kort utbildning får en bättre
            utbildning. Jag tror att vi är ganska överens om det. Vad vi inte
            är överens om är möjligtvis målen om det. Därför blev jag ytterligt
            förvånad när jag lyssnade på detta anförande, där Ingvar Johnsson
            tog upp en mängd småsaker utan att bry sig om innehållet i det
            som studieförbunden och folkhögskolorna skall syssla med.
          </note>
          <note>
            Vi har i vår motion yrkat på att man exempelvis på varje folkhögskola
            skall ha en allmän kurs som har en längd om minst 30 veckor. Elisabeth
            Persson var i sitt anförande också inne på vikten av det. Vad
            gör då socialdemokraterna? Jo, man struntar i det! Om en allmän
            kurs varar två tre dagar -- vad gör egentligen det, tycker man.
            Men hur hjälper man de kortutbildade med att man kör kurser på
            två, tre eller fyra dagar och kallar det för allmänna kurser,
          </note>
          <note>
            Ingvar Johnsson? Samtidigt framhåller socialdemokraterna både
            i folkhögskolekommittén och i propositionen vikten av att kunna
            nå dem som inte har grundskole- eller gymnasiekompetens. Jag måste
            säga att jag är mycket förvånad. Vad ni gör är att ni är på väg
            att släta ut just den betydelse som folkhögskolor och studieförbund
            har.
          </note>
          <note>
            Och inte ett ord om studieomdöme eller folkhögskoleprov. Det
            är ju också någonting som man kan behålla för att höja statusen
            på de här utbildningarna och därmed kanske få kortutbildade människor
            att delta i den här typen av verksamhet.
          </note>
          <note>
            Sedan till studieförbunden och de besparingar som vi där har
            gjort. Vi har vågat peka på -- det har jag sagt tidigare -- att
            man kan ifrågasätta om man skall betala vissa studiecirklar hos
            studieförbunden med statsbidrag. Sedan finns det naturligtvis
            väldigt många andra cirklar, t.ex. i språk och samhällskunskap
            -- jag skulle kunna räkna upp mängder av områden -- som är oerhört
            viktiga. Men se då i stället till att slå vakt om dem, så kan
            man också behålla studieförbundens kvalitet och status!
          </note>
          <note>
            Anf. 121 CARL-JOHAN WILSON (fp)
          </note>
          <note>
            replik:
          </note>
          <note>
            Värderade talman! Till Ingvar Johnsson vill jag säga att han
            övertolkar våra besked när det gäller vem som skall ange målen
            för folkbildningens verksamhet och i vilken utsträckning det skall
            påverka statsbidragen. Vi har inte sagt någonting om att handikappverksamhet
            inom studieförbunden inte är viktig. Det vet också Ingvar
          </note>
          <note>
            Johnsson. Vi har angivit att folkbildningen själv skall kunna
            ange målen för sin verksamhet. Om de bidragsgivande myndigheterna
            då tycker att de är bra nog för att få bidrag ger man bidrag.
            Om de inte tycker att målen är bra nog blir det inga bidrag. Så
            enkelt är det, Ingvar Johnsson.
          </note>
          <note>
            Sedan tycker jag inte att Ingvar Johnsson skall tala för mycket
            om prutningar som har med handikappade att göra. Jag skulle kunna
            anföra flera exempel, men jag skall inte ta upp tiden med det
            nu. Jag vill bara säga att vi har sett prutningar från socialdemokraterna
            när det gäller stöd till handikappade, när det gäller u-hjälp
            och när det gäller miljöfrågor, och då har socialdemokraterna
            haft andra samarbetspartners än folkpartiet. Man skulle t.o.m.
            kunna kalla den konstellationen för högerallians, om Ingvar Johnsson
            menar att det är ett uttryck som skall användas varje gång någon
            samarbetar med moderata samlingspartiet.
          </note>
          <note type="speaker">
            Anf. 122 INGVAR JOHNSSON (s) replik:
          </note>
          <note>
            Herr talman! Först vill jag säga till Melin att när han säger
            att jag låter som på ett förstamajmöte visar det bara att han
            aldrig har varit på ett förstamajmöte.
          </note>
          <note>
            Sedan vill jag säga att jag faktiskt har svårt att ta
          </note>
          <note>
            Melin på allvar när han låter engagerad för vuxenutbildningen
            och folkbildningen. Man tar bort en halv miljard och så säger
            man: Vi tycker att det här är jättebra och jätteviktigt. Den som
            säger så är det svårt att ta på allvar.
          </note>
          <note>
            När Ulf Melin gick in på en rad sakfrågor bekräftade han vad
            jag sade i mitt inlägg. Det är förfärligt vad med pekpinnar man
            vill ha och vad mycket detaljer man vill bestämma. När det gäller
            hur kurserna på folkhögskolorna skall var organiserade är skillnaden
            att vi har det förtroendet för folkhögskolorna att vi tror att
            de kommer att ha en verksamhet som är bra utan att ha precis den
            här längden fastställd på de allmänna kurserna.
          </note>
          <note>
            Sedan vill jag säga till Carl-Johan Wilson att om det finns en
            majoritetstext i utskottet och någon finner anledning att skriva
            en reservation, går vederbörande emot den text som finns i majoritetsskrivningen.
            Det innebär i det här fallet att reservanterna går emot texten
            om prioritering av invandrare och handikappade.
          </note>
          <note>
            Jag har inte i och för sig ifrågasatt att Carl-Johan
          </note>
          <note>
            Wilson menar att den verksamheten ändå kan klaras, men jag tror
            att det är viktigt att det kraftfullt betonas att de resurser
            som folkbildningen har i första hand skall komma just de svagaste
            i samhället till del. Därför är den skrivningen, som folkpartiet
            tyvärr har reserverat sig emot, viktig.
          </note>
          <note type="speaker">
            Anf. 123 ULF MELIN (m) replik:
          </note>
          <note>
            Herr talman! En mycket kort replik till Ingvar
          </note>
          <note>
            Johnsson.
          </note>
          <note>
            Ingvar Johnsson för resonemanget att jag inte inser vikten av
            att ha en bra folkbildning därför att vi har föreslagit att man
            skulle dra 240 milj.kr. från folkbildningsanslaget, som ligger
            pål 2,1 miljarder kronor. Det är faktiskt inte länge sedan socialdemokraterna
            föreslog att man skulle dra 300
          </note>
          <note>
            miljoner från anslaget för hemspråk, som i dag har debatterats
            ganska mycket. Min slutsats är då att socialdemokraterna inte
            är ett skvatt intresserade av hemspråk.
          </note>
          <note>
            Vi har tidigare i dag diskuterat gymnasieskolan, där det i propositionen
            egentligen föreslagits att man skulle dra en miljard av anslagen
            till gymnasieskolan. Min slutsats är då att socialdemokraterna
            inte är ett skvatt intresserade av gymnasieskolan.
          </note>
          <note type="speaker">
            Anf. 124 INGVAR JOHNSSON (s) replik:
          </note>
          <note>
            Herr talman! Jag sade i mitt anförande att det inte rörde sig
            om ''bara'' de här 240 miljonerna utan att det fanns mycket pengar
            också på andra anslag. Om man dessutom tittar på skrivningarna
            finner man att moderaterna talar om att folkbildningsanslaget
            också skall få användas till kompetensgivande utbildning. Det
            kanske låter bra, men sanningen är ju att man då till det tar
            resurser som annars skulle användas till det som vi betraktar
            som klassisk folkbildning och kurserverksamhet. Därför minskar
            resurserna på just de områdena mycket mer än vad Ulf Melin vill
            erkänna.
          </note>
          <note type="speaker">
            Anf. 125 MARGARETA PERSSON (s):
          </note>
          <note>
            Herr talman! Jag vet att det jag nu kommer att säga kanske kan
            skapa en viss förvirring. Jag avser att yrka på återremiss av
            förslaget -- som är ett utskottsinitiativ -- om att förlägga ansvaret
            för utbildning av tolkar för döva m.fl. till universitetet i Stockholm.
          </note>
          <note>
            Orsaken till att handikapporganisationerna inte har reagerat
            tidigare är helt enkelt att de inte uppmärksammat detta utskottsinitiativ.
            De har inte heller blivit tillfrågade.
          </note>
          <note>
            I propositionen föreslogs att dessa frågor skulle föras över
            till nämnden för vårdartjänst. Mot det invände då handikapporganisationerna
            -- man menade att det var en utbildningsfråga och bättre hörde
            hemma i det nya statens institut för handikappfrågor.
          </note>
          <note>
            Utskottet har också fått en framställan från teckenspråkstolkarnas
            förening, som vill till universitetet. Det är alltså den enda
            part i det här sammanhanget som utskottet så att säga har lyssnat
            på.
          </note>
          <note>
            När handikapporganisationerna, särskilt Sveriges dövas riksförbund,
            nu uppmärksammat att man vill lägga utbildningen till TÖI på universitetet
            blir de oroliga.
          </note>
          <note>
            TÖI har ingen som helst kunskap om handikapp.
          </note>
          <note>
            Tolkutbildningen har vuxit fram i nära samarbete med berörda
            handikappförbund. Bl.a. har de dövas egen folkhögskola, Västanvik,
            varit en mycket viktig bit i det här sammanhanget.
          </note>
          <note>
            Det känns därför djupt olyckligt att ändra huvudmannaskapet på
            detta sätt, när de mest berörda inte är informerade och delar
            uppfattningen. När ett utskott tar ett initiativ är det bra om
            det är väl förankrat och motiverat.
          </note>
          <note>
            Tolksätten för de olika målgrupperna är helt olika.
          </note>
          <note>
            En barndomsdöv utvecklar teckenspråk som sitt första språk. Den
            vuxendöve är född hörande och har då svenska som basspråk. Han
            kan oftast inte teckenspråk. Metoden att tolka till honom blir
            då helt annorlunda. Dövblinda behöver andra tolksätt, som är sinsemellan
            olika.
          </note>
          <note>
            Jag vill med detta bara säga att tolkfrågan är mycket komplicerad
            och bygger på en genuin kunskap om berörd grupps behov. Utskottet
            berör inte heller det förberedelsearbete som görs av
          </note>
          <note>
            UHÄ inför ett överförande av teckenspråkslärarutbildningen till
            högskolan.
          </note>
          <note>
            Även handikapputredningen behandlar tolkfrågan.
          </note>
          <note>
            Allt detta omfattande arbete sker i nära samarbete mellan olika
            berörda utbildningsanordnare.
          </note>
          <note>
            Att plötsligt förändra huvudmannaskapet utan djupare diskussion
            ter sig märkligt. Förvisso är kanske inte heller nämnden för vårdartjänst,
            som föreslås i propositionen, det bästa. Men där finns ändå den
            djupa kunskap om handikappfrågor som är en första förutsättning
            för att frågorna skall kunna handläggas rätt. Det är kanske därför
            bättre att frågorna förs över dit i avvaktan på andra förändringar.
            Det bästa vore ändock om de fördes till det nya SIH.
          </note>
          <note>
            Eftersom inga motionsyrkanden föreligger på den här punkten ber
            jag att få yrka återremiss av punkten Bidrag till vissa handikappåtgärder
            inom folkbildningen, punkterna 25 och 26 i betänkandet.
          </note>
          <note type="speaker">
            Anf. 126 INGVAR JOHNSSON (s):
          </note>
          <note>
            Herr talman! Vi har i utskottet avvägt för- och nackdelar med
            de olika alternativ som diskuterades. Jag vill med detta bara
            yrka avslag på återförvisningsyrkandet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 11 juni.)
          </note>
          <note>
            12 § Uppskov med behandlingen av vissa ärenden
          </note>
          <note>
            Föredrogs
          </note>
          <note>
            utbildningsutskottets betänkande
          </note>
          <note>
            1990/91:UbU19 Uppskov med behandlingen av vissa ärenden.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut skulle fattas den 11 juni.)
          </note>
          <note>
            13 § Tilläggsbudget II
          </note>
          <note>
            Föredrogs
          </note>
          <note>
            utbildningsutskottets betänkande
          </note>
          <note>
            1990/91:UbU20 Tilläggsbudget II (prop.
          </note>
          <note>
            1990/91:125 delvis).
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut skulle fattas den 11 juni.)
          </note>
          <note>
            14 § Beslut om fortsatt ärendebehandling den
          </note>
          <note>
            10 juni
          </note>
          <note>
            Kammaren beslöt att ärendebehandlingen skulle fortsättas den
            10 juni.
          </note>
          <note>
            15 § Bordläggning
          </note>
          <note>
            Anmäldes och bordlades
          </note>
          <note>
            Konstitutionsutskottets betänkanden
          </note>
          <note>
            1990/91:KU38 Ny kommunallag
          </note>
          <note>
            1990/91:KU48 Arvoden till statsråden m.m.
          </note>
          <note>
            Utrikesutskottets betänkande
          </note>
          <note>
            1990/91:UU23 Uppskov med behandlingen av vissa ärenden
          </note>
          <note>
            Socialutskottets betänkanden
          </note>
          <note>
            1990/91:SoU18 Vissa tandvårdsfrågor
          </note>
          <note>
            1990/91:SoU21 Primärkommunalt huvudmannaansvar för primärvård
            m.m.
          </note>
          <note>
            Jordbruksutskottets betänkanden
          </note>
          <note>
            1990/91:JoU29 Uppskov med behandlingen av vissa ärenden
          </note>
          <note>
            1990/91:JoU31 Vissa livsmedelspolitiska frågor
          </note>
          <note>
            Bostadsutskottets betänkanden
          </note>
          <note>
            1990/91:BoU20 Vissa följdfrågor om ny bostadsfinansiering, m.m.
          </note>
          <note>
            1990/91:BoU21 Ändrade villkor för vissa bostadslån
          </note>
          <note>
            1990/91:BoU22 Uppskov med behandlingen av vissa ärenden
          </note>
          <note>
            16 § Kammaren åtskildes kl. 22.48
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m. 7 §
          </note>
          <note>
            anf. 9 (delvis),
          </note>
          <note>
            av förste vice talmannen därefter t.o.m. 8 § anf. 21
          </note>
          <note>
            (delvis),
          </note>
          <note>
            av andre vice talmannen därefter t.o.m. 9 § anf. 37
          </note>
          <note>
            (delvis),
          </note>
          <note>
            av tredje vice talmannen därefter t.o.m. anf. 55
          </note>
          <note>
            (delvis),
          </note>
          <note>
            av talmannen därefter t.o.m. ajourneringen kl.
          </note>
          <note>
            18.05,
          </note>
          <note>
            av tredje vice talmannen däreftert.o.m. 10 § anf. 93
          </note>
          <note>
            (delvis) och
          </note>
          <note>
            av andre vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
