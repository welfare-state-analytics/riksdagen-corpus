<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199091</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199091</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199091--123</head>
          <docDate when="1991-05-31">1991-05-31</docDate>
        </div>
      </front>
      <body>
        <div>
          <note>
            1 § Anmälan om återtagande av plats i riksdagen
          </note>
          <note>
            Tredje vice talmannen meddelade att Birgitta
          </note>
          <note>
            Johansson (s) återtagit sin plats i riksdagen, varigenom Christina
            Rauds tjänstgöring som ersättare upphört.
          </note>
          <note>
            2 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propsition
          </note>
          <note>
            1990/91:194 till lagutskottet
          </note>
          <note>
            Skrivelse
          </note>
          <note>
            1990/91:165 till utrikesutskottet
          </note>
          <note>
            3 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Skatteutskottets betänkanden 1990/91:SkU24 och
          </note>
          <note>
            SkU25
          </note>
          <note>
            Utrikesutskottets betänkande 1990/91:UU19
          </note>
          <note>
            Trafikutskottets betänkande 1990/91:TU30
          </note>
          <note>
            Jordbruksutskottets betänkande 1990/91:JoU30
          </note>
          <note>
            Bostadsutskottets betänkande 1990/91:BoU18
          </note>
          <note>
            4 § Beslut rörande utskottsbetänkanden som slutdebatterats den
            30 maj
          </note>
          <note>
            Företogs till avgörande lagutskottets betänkande
          </note>
          <note>
            1990/91:LU37 och bostadsutskottets betänkande
          </note>
          <note>
            1990/91:BoU15 (beträffande debatten i dessa ärenden, se prot.
            122).
          </note>
          <note>
            Lagutskottets betänkande LU37
          </note>
          <note>
            Mom. 2 (statsbidrag till kommunal konsumentverksamhet)
          </note>
          <note>
            Utskottets hemställan bifölls med 243 röster mot
          </note>
          <note>
            16 för reservation 1 av Elisabeth Persson. 38
          </note>
          <note>
            ledamöter avstod från att rösta.
          </note>
          <note>
            Mom. 5 (miljö- och energirådgivning)
          </note>
          <note>
            Utskottets hemställan -- som ställdes mot reservation 3 av Elisabet
            Franzén -- bifölls genom uppresning.
          </note>
          <note>
            Mom. 6 (kost och hälsa)
          </note>
          <note>
            Utskottets hemställan bifölls med 214 röster mot
          </note>
          <note>
            35 för reservation 4 av Martin Olsson och Stina
          </note>
          <note>
            Eliasson. 49 ledamöter avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Bostadsutskottets betänkande BoU15
          </note>
          <note>
            Mom. 1 (upphävande av bostadsförsörjningslagen)
          </note>
          <note>
            Utskottets hemställan bifölls med 243 röster mot
          </note>
          <note>
            56 för reservation 1 av Knut Billing m.fl.
          </note>
          <note>
            Mom. 3 (bostadsförmedlingarnas verksamhet)
          </note>
          <note>
            Utskottets hemställan bifölls med 152 röster mot
          </note>
          <note>
            146 för reservation 2 av Agne Hansson m.fl.
          </note>
          <note>
            Mom. 6 (från kommunerna fristående bostadsförmedlingar)
          </note>
          <note>
            Utskottets hemställan bifölls med 172 röster mot
          </note>
          <note>
            127 för reservation 4 av Agne Hansson m.fl.
          </note>
          <note>
            Mom. 7 (upphävande av anvisningsrättslagen)
          </note>
          <note>
            Utskottets hemställan bifölls med 208 röster mot
          </note>
          <note>
            91 för reservation 5 av Knut Billing m.fl.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            5 § Uppskov med behandlingen av vissa ärenden
          </note>
          <note>
            Föredrogs
          </note>
          <note>
            socialutskottets betänkande
          </note>
          <note>
            1990/91:SoU19 Uppskov med behandlingen av vissa ärenden till
            riksmötet 1991/92.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Utskottets hemställan bifölls.
          </note>
          <note>
            6 § Flyktingpolitiken m.m.
          </note>
          <note>
            Föredrogs
          </note>
          <note>
            socialförsäkringsutskottets betänkande
          </note>
          <note>
            1990/91:SfU14 Flyktingpolitiken m.m. (skr.
          </note>
          <note>
            1990/91:77).
          </note>
          <note type="speaker">
            Anf. 1 GULLAN LINDBLAD (m):
          </note>
          <note>
            Herr talman! Det utskottsbetänkande vi nu skall debattera behandlar
            regeringens skrivelse om invandrar- och flyktingpolitiken och
            en rad motioner i flykting- och invandrarfrågor, inte minst med
            anknytning till den internationella flyktingsituationen, det internationella
            flyktingpolitiska arbetet och vår egen utlänningslagstiftnings
            tillämpning. När denna debatt hålls har en principproposition
            lagts om den framtida flykting- och invandrarpolitiken, huvudsakligen
            baserad på den utredning som tillsattes i juni 1990 och som nyligen
            har varit ute på remiss.
          </note>
          <note>
            Dagens debatt känns redan på förhand något inaktuell, eftersom
            vi i utskottet naturligt nog inte har diskuterat frågorna utifrån
            de nya premisserna utan främst utifrån nu rådande förhållanden.
            Jag beklagar verkligen att vårriksdagen inte har beretts möjlighet
            att i tid ta ställning till de förslag som i dagarna har förelagts
            oss, så att vi hade kunnat debattera med ett bättre framtidsperspektiv.
            Nu blir det höstriksdagen som får besluta om detta.
          </note>
          <note>
            Redan nu vill jag emellertid säga -- utan att ha hunnit sätta
            mig in i alla delar av det nyligen framlagda betänkandet och utan
            att föregripa den kommande behandlingen av propositionen -- att
            utredningens intentioner om en sammanhållen flykting- och immigrationspolitik
            ganska väl stämmer överens med de förslag som vi moderater tidigare
            lagt i flykting- och immigrationsfrågorna.
          </note>
          <note>
            Det gäller bl.a. internationella åtgärder för att diskutera grundorsakerna
            till flyktingströmmarna mer öppet, ett aktivare arbete inom FNs
            ram när det gäller säkerhets-, handels- och biståndspolitiken,
            åtgärder för att motverka flykt och för att hjälpa flyktingarna
            i deras egna regioner, en fråga som vi många gånger har haft uppe
            här.
          </note>
          <note>
            Det gäller ett ökat internationellt samarbete samt en ökad satsning
            på de frivilliga organisationernas insatser. Här hemma gäller
            det bl.a. en ökad samordning mellan bistånds- och flyktingpolitiken.
          </note>
          <note>
            När denna debatt hålls, kan det med fog sägas att flyktingsituationen
            i världen på intet sätt har ljusnat sedan vi senast diskuterade
            dessa frågor, tvärtom. I
          </note>
          <note>
            skrivelsen erinras om att inte enbart krig och förföljelse utan
            även fattigdom, arbetslöshet och miljöförstöring kan utgöra grogrunden
            för kommande massiva immigrationsflöden.
          </note>
          <note>
            Nära inpå oss har vi den labila situationen i öst, främst i Baltikum.
            Vi har all anledning att oroa oss för utvecklingen i Central-
            och Östeuropa i övrigt, inte minst i Rumänien. Gulfkrisen har
            lämnat fruktansvärda spår efter sig med nära nog ett utrotningskrig
            mot de sedan länge förföljda kurderna. I Afrika har krig, svält,
            sjukdomar och naturkatastrofer ytterligare förvärrat situtationen
            för plågade folk. Jag tänker naturligt nog särskilt på situationen
            för människorna i Etiopien och Sudan.
          </note>
          <note>
            Och situationen efter översvämningarna i
          </note>
          <note>
            Bangladesh har skakat om oss alla. Detta bara för att ta några
            aktuella exempel.
          </note>
          <note>
            Herr talman! Sverige är ett litet land med begränsade resurser.
            Ensamma förmår vi inte mycket till hjälp för de ca 15 miljoner
            människor som är på flykt från sina länder -- men ofta blir kvar
            i flyktingläger i årtionden -- och de lika många som är så att
            säga på flykt i sina egna länder, s.k.
          </note>
          <note>
            displaced persons. Vi måste arbeta tillsammans inom och med de
            internationella organen för att ha en chans att hjälpa.
          </note>
          <note>
            Främst bör vi eftersträva en ökad harmonisering inom Norden,
            och fortsatta initiativ bör tas till detta inom Nordiska rådet.
            Men vi bör också eftersträva ett ökat västeuropeiskt samarbete
            och ett samarbete inom FN:s ram.
          </note>
          <note>
            Det är självklart att Sverige skall uppfylla sina förpliktelser
            enligt överenskomna konventioner, främst FN:s flyktingkonvention.
            Asylsökande flyktingar skall självklart kunna få en trygg fristad
            i
          </note>
          <note>
            Sverige. Vi moderater anser emellertid att FN:s flyktingkonvention
            är av gammalt datum och att den inte speglar dagens situation.
            I regeringens nyligen avlämnade proposition talas också om ett
          </note>
          <note>
            ''starkt skyddsbehov'' vid sidan av
          </note>
          <note>
            Genèvekonventionen, alltså en något generösare tolkning än beslutet
            från december 1989, om jag har tolkat förslagen rätt. Vi anser
            i vår reservation att Sverige aktivt bör arbeta för en ny flyktingkonvention,
            som baseras på förhållandena i världen i dag, även om vi inser
            att detta är förenat med stora svårigheter. Vi anser också att
            Sverige --
          </note>
          <note>
            utöver det internationella arbete som pågår och som är redogjort
            för i regeringens skrivelse -- bör ta initiativ till en alleuropeisk
            konferens kring flyktingfrågorna.
          </note>
          <note>
            Herr talman! Tills en överenskommelse har kunnat nås om en modernare
            flyktingkonvention anser vi att nuvarande bedömning rörande flyktingstatus
            till vidare i princip bör gälla, dvs. FN-konventionen tillämpad
            med en generös, individuell bedömning, där särskilt skyddsvärda
            fall skall få en fristad här, även om det inte direkt är i överensstämmelse
            med konventionen. Jag vill säga att jag har tolkat intentionerna
            i den nyligen framlagda propositionen på det sättet. Vi kanske
            får reda på av invandrarministern om jag har tolkat intentionerna
            rätt i det här hänseendet.
          </note>
          <note>
            Vi anser att särskild hänsyn måste tas till de människor som
            flyr från de baltiska republikerna.
          </note>
          <note>
            I dessa fall måste iakttas de krav som grannskapet ställer. Dessa
            ärenden bör betraktas som särskilt skyddsvärda fall. Härtill kommer
            att unga balter som flyr från sovjetisk värnplikt anser att värnplikten
            innebär tjänstgöring i en ockupationsarmé, varför de bör ges generell
            rätt att stanna i Sverige.
          </note>
          <note>
            Jag yrkar bifall till reservation 5.
          </note>
          <note>
            I reservation 24 anför vi moderater att ärendehandläggningen
            måste kunna förenklas i ärenden där asylskäl uppenbart inte föreligger
            och att beslut bör kunna ges omgående från invandrarverket i dessa
            ärenden sedan det har gjorts en grundutredning. Människors lidande
            i oviss väntan bör nedbringas genom detta, samtidigt som kostnaderna
            kan minskas.
          </note>
          <note>
            I reservation 31 anser vi att en asylprövningsnämnd av det slag
            som asylprövningskommittén föreslagit snarast bör införas och
            att regeringen bör lägga fram förslag om detta. Jag finner att
            även i denna fråga finns ett förslag i den nyss avlämnade propositionen,
            om en s.k. utlänningsnämnd.
          </note>
          <note>
            Det är givetvis viktigt att Sverige har en human flyktingpolitik.
            För att upprätthålla respekten för denna och för att motverka
            flyktingfientliga tendenser i samhället är det viktigt, anser
            vi moderater och jag hoppas även kammaren i övrigt, att vissa
            krav ställs på de asylsökande. I reservation
          </note>
          <note>
            38 anser vi att åtgärder måste vidtas för att komma tillrätta
            med dokumentlösheten. Jag vet att åtgärder redan har vidtagits
            och att dokumentlöshet räknas som en negativ faktor när det gäller
            att få asyl. Vi har föreslagit att man borde kunna införa ett
            system liknande det amerikanska, där man leder flygpassagerarna
            till passkontrollen utan möjligheter för dem att kasta sina pass
            och identitetshandlingar.
          </note>
          <note>
            I reservation 39 hävdar vi att det måste sättas klara gränser
            för när asyl kan beviljas och att asylsökande bör veta att de
            riskerar att avvisas om de inte kan uppvisa någon form av handling
            som styrker deras identitet eller bidrar med upplysningar som
            stärker deras identitet. Det bör räcka med t.ex. en biljett eller
            något liknande. Någon liten handling har dock varje asylsökande
            med sig när de kommer. Antalet dokumentlösa flyktingar bör nedbringas.
          </note>
          <note>
            I reservation 41 framför vi vår uppfattning att den normala påföljden
            bör vara frihetsstraff om någon ger uppenbart falska uppgifter
            för att få politisk asyl. I reservation 45 anser vi slutligen
            att det inte kan godtas att personer visar lagtrots genom att
            gömma privatpersoner som avvisats eller utvisats.
          </note>
          <note>
            Vi menar att sådana ärenden bör verkställas, och om någon förhindrar
            detta bör det beivras.
          </note>
          <note>
            Herr talman! På de flesta punkter delar vi bedömningen i utskottets
            majoritetsskrivningar. Vi anser att man där tagit vederbörlig
            hänsyn till humanitetens krav, t.ex. vad gäller respekten för
            individen och särskilt hänsynstagande till barnen.
          </note>
          <note>
            Vi har i våra reservationer velat peka på några punkter som vi
            anser skulle gagna de asylsökande flyktingarna och ge en ökad
            respekt för den svenska utlänningslagstiftningen.
          </note>
          <note>
            Jag yrkar således till sist bifall till hemställan i utskottets
            betänkande och nöjer mig med att ha yrkat bifall till reservation
            5, även om vi moderater självfallet står för även de övriga av
            våra reservationer.
          </note>
          <note type="speaker">
            Anf. 2 MARIA LEISSNER (fp):
          </note>
          <note>
            Herr talman! Efter andra världskriget trodde man att flykt som
            företeelse strax skulle upphöra. Men världen ser i dag inte ut
            på det sättet. Vi såg nyss hur tre miljoner kurder tvingades fly.
            För några år sedan tvingades 5--6 miljoner afganer på flykt. Vi
            vet att att många kurder dog under umbärandena.
          </note>
          <note>
            Krigen på Afrikas Horn tvingar också miljoner människor på flykt.
            Den ständiga oron i länderna i Mellanöstern skyfflar ut medborgarna
            i en tyvärr aldrig sinande takt.
          </note>
          <note>
            Det är när krig och inbördeskrig bryter ut, när barn trampar
            på minor, när föräldrar jagas ut ur sina hem med barnen i famnen
            utan ägodelar med sig, när kaos uppstår och när sönderfallande
            stater inte längre förmår skydda sina invånare, som flykt uppstår.
            Det är när mänskliga rättigheter kränks, som folk inte längre
            kan bo kvar i sina hem och i sina länder.
          </note>
          <note>
            De som tvingas lämna sina hem och som bor relativt nära Europa,
            eller i Europa, kommer också till
          </note>
          <note>
            Europa. I de fredliga demokratierna i Europa tar vi emot de asylsökande
            med att diskutera hårklyverier huruvida de är riktiga flyktingar
            eller inte, om de verkligen har gjort sig politiskt omöjliga i
            hemlandet eller om de bara har flytt undan krig och förstörelse.
            Om de inte är politiska flyktingar i
          </note>
          <note>
            Genève-konventionens mening händer det att man kallar den för
            missbrukare av asylrätten.
          </note>
          <note>
            Nästan alla flyktingar som finns i världen och nästan alla flyktingar
            som UNHCR tar hand om har flytt undan krig och inbördeskrig eller
            annat våld.
          </note>
          <note>
            Afganer och kurder har inte, var och en av de kanske 8--9 miljonerna,
            blivit utsatta för personlig och individuell förföljelse. De är
            alltså inte konventionsflyktingar, men de har ett alldeles oavvisligt
            skyddsbehov som också erkänns i stora delar av övriga världen.
            Skulle de däremot komma en och en till Sverige och söka asyl är
            det inte säkert att de skulle få stanna. De möter nämligen inte
          </note>
          <note>
            Genève-konventionens krav.
          </note>
          <note>
            Det är farligt att tala om att de facto-flyktingar skulle ha
            något slags lägre skyddsbehov än konventionsflyktingar. Det ger
            alldeles fel signaler till omvärlden att Sverige avstår från att
            i lag reglera de facto-flyktingarnas behov av skydd. När man talar
            om de facto-flyktingar försöker man ibland blanda bort korten
            genom att tala om de mängder av tredje världens invånare som hotar
            att översvämma Europa i sin jakt på bättre ekonomi.
          </note>
          <note>
            Men denna ganska mytiska grupp återfinns faktiskt inte i den
            svenska flyktingstatistiken. Det borde vara en självklar uppgift
            att ta hand om de människor som faktiskt är flyktingar och som
            av olika skäl absolut inte kan återvända till hemlandet eftersom
            de riskerar att utsättas för våld i någon form där. Men det är
            inte en självklarhet i Sverige.
          </note>
          <note>
            Jag tvingas tyvärr konstatera att folkpartiet liberalernas förslag
            om att vi skall sträva efter en europeisk konvention för att ge
            de factoflyktingarna skydd har avslagits av utskottet även i år.
          </note>
          <note>
            Jag ser en stor risk för en ny Berlinmur som växer fram i den
            gamlas ställe, men kanske inte riktigt på samma plats. En Berlinmur
            som skiljer Europa från
          </note>
          <note>
            Asien och Afrika, som skiljer de kristna från muslimerna och
            som skiljer nord från syd. Det finns en stor risk för att vi i
            Sverige på ett tydligare sätt än tidigare tar nords parti i nord--syd-konflikten.
            Vi har tyvärr deltagit i den europeiska s.k.
          </note>
          <note>
            kapprustningen mot flyktingar t.ex. när det gäller avskaffandet
            av de facto-flyktingskyddet, de ökade sanktionerna mot flygbolagen
            och skärpningen av viseringspolitiken som instrument för att hindra
            människor från att komma till Sverige.
          </note>
          <note>
            Att använda viseringspolitiken för att hindra asylsökande från
            att komma till Sverige är djupt förkastligt. Det stämmer inte
            med de formuleringar som återfinns bl.a. i FNs konvention om de
            mänskliga rättigheterna, om att en var har rätt att söka asyl.
            För att kunna söka asyl måste man ha en möjlighet att komma fram
            till ett lands gräns. Sedan är det fullständigt självklart att
            varje land, naturligtvis även Sverige, har full rätt att avvisa
            dem som man inte tycker möter den egna flyktinglagstiftningen.
            Att ge människor full rätt att söka asyl utan att hindra dem när
            de är på väg till gränsen, är faktiskt inte samma sak som att
            ge dem rätt att få asyl.
          </note>
          <note>
            Ett exempel på hur man utnyttjar viseringspolitiken i syfte att
            hindra flyktingar, är att viseringstvånget gentemot Polen nu upphävs,
            nu när människor bara har ekonomiska och inte längre politiska
            skäl att komma hit.
          </note>
          <note>
            Det finns en viktig uppgift för Sverige i ett framtida
          </note>
          <note>
            Europa. Vi i folkpartiet liberalerna har en vision i ett mer
            solidariskt Europa. Ett Europa som återvänder till anständigheten
            och humaniteten.
          </note>
          <note>
            Jag tycker att det är mycket beklagligt att vi har tvingats reservera
            oss just på de punkterna som handlar om en vision om hur en sådan
            mer human flyktingpolitik skulle kunna te sig i ett europeiskt
            sammanhang.
          </note>
          <note>
            Det finns en sak som är positiv i betänkandet och som var positiv
            t.o.m. innan betänkandet skrevs, nämligen att regeringen har äntligen
            tagit fasta på folkpartiet liberalernas förslag om att Sverige
            skall bli medlem i IOM, en organisation som hjäper återvändande
            flyktingar. Vi har föreslagit det under flera år. Det avslogs
            så sent som förra året. Sedan, några månader efter att riksdagen
            hade avslagit vårt yrkande, genomförde regeringen vårt förslag
            trots att riksdagen inte hade velat göra det. Jag är mycket glad
            över det. Jag tycker att det är roligt att arbete så småningom
            bär frukt.
          </note>
          <note>
            När det gäller utvecklingen av svenska flyktingpolitiken kan
            man ju fundera på vad som skedde efter det s.k. decemberbeslutet
            1989. Efter några månader blev det en kraftig ökning av den flyktingfientliga
            propagandan ute skolor och hos allmänheten. Efter ytterligare
            några månader, framåt våren och sommaren 1990, blev det plötsligt
            en våg av attentat mot flyktingförläggningar. Det kanske inte
            har något samband med varandra, men jag har mycket svårt att komma
            ifrån tanken att dessa händelser hänger ihop.
          </note>
          <note>
            Regeringen och vi politiker har en mycket stor roll när det gäller
            utvecklingen av attityder gentemot flyktingar. Jag har sagt det
            många gånger förut under årens lopp från den här talarstolen.
            Jag tror att regeringen har en mycket stor roll när det gäller
            de uttryck man använder, men också när de gäller de lagar man
            stiftar och de beslut man fattar. Det är en roll som påvekar de
            attityder som finns ute i samhället. Den rollen har tyvärr inte
            alltid utnyttjats konstruktivt. Det har lett till att en del flyktingfientliga
            människor har känt sig sanktionerade när de har hört de argument
            och de förslag som har framförts från flyktingfientligt håll återkomma
            i regeringens propositioner.
          </note>
          <note>
            Flyktingarna har inte ändrat karaktär under de senaste åren.
            De kommer från ungefär samma länder som tidigare, men de får inte
            stanna i samma utsträckning som tidigare. Världen och dess konflikter
            har inte ändrat karaktär. Det kommer fortfarande kurder från Turkiet
            och Irak,
          </note>
          <note>
            Kosovoalbaner från Jugoslavien, rumäner som har blivit ovänner
            med Securitate och krigsflyktingar från Afrikas Horn. Men även
            om skälen för flykten inte har förändrats de senaste åren och
            världen inte har ändrat karaktär, har Sverige ändrat karaktär.
          </note>
          <note>
            Flyktingarna kommer till oss för att de är rädda, men vi har
            blivit rädda för flyktingarna. Vi håller dem borta genom viseringspolitikens
            moment 22, genom flygbolagssanktioner, polisinsatser på flygplatser,
            jakt på flyktingsmugglarligor och annat. Vi hindrar dem från att
            ta sig fram till gränsen i laglig ordning. Genom inskränkningar
            i lagen sätter vi vissa av paragraferna ur spel. Genom en stegvis
            kriminalisering av den asylsökande, genom en allt sämre respekt
            för flyktingarnas integritet och genom en urholkning av rättssäkerheten
            avskräcker vi dem också från att välja Sverige som tillflyktsort.
          </note>
          <note>
            Det finns ett liberalt alternativ i stället för, vad jag skulle
            kalla för, den sossemoderata flyktingpolitiken som vi har haft
            under ett antal år. I
          </note>
          <note>
            tider som dessa, måste det finnas åtminstone någon eller några
            grupper som står upp även när det kostar på och försvarar internationell
            solidaritet och mänskliga rättigheter. Det är klart att det kostar.
            Det kan kosta röster, och det kan kosta pengar och energi. Det
            finns många som raljerar över folkpartiets flyktingpolitik och
            säger att vi vill släppa in alla som kommer. Det är inte sant.
            Vi anser att den reglerade invandringen skall vara huvudprincip.
            Vi kanske t.o.m. håller mer än regeringen på principen om en individuell
            bedömning av varje asylsökande. Men vi anser att flyktingpolitikens
            grundregler bör utgå från skyddsbehovet och inte från den administrativa
            förmågan hos svenska verk.
          </note>
          <note>
            Vi skulle vilja se en avpolitisering av tillämpningen och en
            mer rättssäker tillämpning av flyktinglagstiftningen genom att
            man inför ett juridiskt biträde, t.ex. genom att man börjar med
            en försöksverksamhet. Det har vi föreslagit tillsammans med andra
            partier i vår gemensamma reservation om en advokatjour. Rättssäkerheten
            kan öka genom att polisen avlastas utredningar, och det kommer
            att bli fallet, vilket vi är mycket glada över.
          </note>
          <note>
            Genom verkligt fristående asylnämnder och genom en så småningom
            gemensam europeisk flyktingpraxis på rättssäkerhetens grunder
            kan också tillämpningen så småningom avpolitiseras.
          </note>
          <note>
            Genom att varje människa, som det står i FN-
          </note>
          <note>
            konventionen, får rätt att söka asyl, får rätt att bli utredd
            och bedömd enligt lagen, får rätt att ta sig till ett demokratiskt
            lands yttre gräns för att kunna ansöka om asyl, skapas rättssäkerhet
            och man undanröjer risken för den dokumentlöshet som förekommer
            och för den handel med olagliga dokument som i dag är en nödvändighet
            för många flyktingar som har ett skyddsbehov. För ingen annan
            grupp i världen betyder rättssäkerheten liv och död så mycket
            som för de asylsökande.
          </note>
          <note>
            När det gäller förordnandet av advokater -- det är ju en del
            av rättssäkerheten -- förekommer helt klart en tillämpning av
            möjligheterna att förordna advokater hos invandrarverket på ett
            sätt som inte kan vara avsett när riksdagen fattade beslut för
            några år sedan. Det är bara att konstatera att invandrarverket
            har två oförenliga roller. Å ena sidan att bestämma sig för om
            man tror på flyktingen eller inte och å andra sidan att utse en
            försvarsadvokat för den asylsökande. Därför har vi nu en reservation
            där vi säger att advokater inte längre kan förordnas av invandrarverket.
            Jag tänker inte gå in mer på den kritik som har förts fram. Det
            har ju varit en mycket livlig debatt i massmedia om det här på
            senare tid.
          </note>
          <note>
            När det gäller återtagandet av asyl är det också ett beslut som
            har fått orimliga konsekvenser.
          </note>
          <note>
            Människor som i vanlig ordning, efter att ha fått tag på sina
            riktiga dokument, promenerat in med dem till polisen, som de blivit
            ombedda, har sedan trots att de fortfarande har haft samma behov
            av skydd som tidigare blivit fråntagna sin asyl och sedan utvisats.
            Jag har själv kommit i kontakt med fall av den här karaktären.
            Jag vet att det finns många fler.
          </note>
          <note>
            Den paragrafen har fått alldeles orimliga konsekvenser och måste
            avskaffas.
          </note>
          <note>
            Flyktingbarnen sitter fortfarande i förvar och kanske i ännu
            högre utsträckning än tidigare.
          </note>
          <note>
            Invandrarministern sade nyss att hon hade hjälpt till att minska
            möjligheterna att ta barn i förvar, men hon var förvånad över
            att de satt mer inlåsta än tidigare. Det är ett uttalande vars
            konsekvens jag inte riktigt förstår. Det är alldeles uppenbart
            att det inte längre är rimligt att ha kvar ens den minsta möjlighet
            att låsa in barn. Den möjligheten kommer att användas. Barn skall
            inte låsas in, inte ens om de har begått grova brott.
          </note>
          <note>
            När det gäller homosexuella flyktingar beklagar jag att vi inte
            har fått utskottet med oss den här gången.
          </note>
          <note>
            Den skyddsmöjlighet som finns i och med paragrafen om humanitära
            skäl är inte tillräcklig för att garantera dem som drabbas av
            förföljelse på grund av sin homosexualitet. Här har jag kommit
            i kontakt med en lång rad enskilda fall som visar att det behövs
            ett starkare skydd för människor som förföljs just på grund av
            sin sexualitet. De är ju faktiskt också förföljda och i behov
            av skydd, även om de tillhör en något annorlunda minoritet.
          </note>
          <note>
            Rädslan har varit den röda tråden i den socialdemokratiska flyktingpolitiken.
            Under de sex år som jag har sysslat med flyktingpolitiken har
            jag ständigt blivit besviken över beslut som har fattats.
          </note>
          <note>
            Det parti som jag gärna skulle vilja samarbeta med när det gäller
            internationell solidaritet höll inte måttet. Rädslan och misstron
            har fått styra mer än medkänslan och solidariteten.
          </note>
          <note>
            Det har inte varit Röda korset och Rädda barnen som varit inspirationskälla
            för regeringens flyktingpolitik. Det har tyvärr blivit så att
            regeringens initiativ ibland mer har överensstämt med åsikterna
            hos människor som Sven-Olle
          </note>
          <note>
            Olsson i Sjöbopartiet och andra. Det har säkert inte varit meningen
            men det har blivit så.
          </note>
          <note>
            Man har struntat i rekommendationer från
          </note>
          <note>
            UNHCR utom när de har betytt möjligheter att skapa restriktioner
            mot flyktingar. Man har varit beredd att i vissa fall sätta FNs
            barnkonvention på undantag. Vi återkommer till detta i nästa debatt.
          </note>
          <note>
            Man har lyssnat till krav från exempelvis polisstyrelsen om tuffare
            tag mot flyktingar. Jag tror att fjällen har fallit från många
            invandrares ögon när de har sett hur regeringen handskas med flyktingpolitiken.
            Invandrare påverkas mycket starkt av attityder som skapas gentemot
            flyktingar.
          </note>
          <note>
            Det är med bedrövelse som jag håller mitt sista anförande i en
            flyktingpolitisk debatt i riksdagen och konstaterar att det inte
            hörs några signaler om någon kursändring, om någon förändring
            av undantaget från december, om någon förändring när det gäller
            skyddet av de facto-flyktingar eller någon av de andra saker som
            vi har kämpat för, för att skapa en mer human flyktingpolitik.
            Jag hade gärna sett att socialdemokraterna valt en annan väg och
            andra samarbetspartners i flyktingpolitiken.
          </note>
          <note>
            Med detta vill jag yrka bifall till reservationerna 6,
          </note>
          <note>
            16, 34 och 49.
          </note>
          <note type="speaker">
            Anf. 3 RUNE BACKLUND (c):
          </note>
          <note>
            Herr talman! Vi behandlar i dag två betänkanden som innehållsmässigt
            går in i varandra -- fast de är uppdelade i två debatter. Det
            blir då litet knepigt att inte ta upp samma saker två gånger.
            I det första betänkandet behandlas utlänningslagen och i det andra
            betänkandet anslagsfrågorna som rör flykting- och invandringspolitiken.
          </note>
          <note>
            Herr talman! Det blir också konstigt att i dag ta en större debatt
            om flyktingpolitiken samtidigt som det på riksdagens bord finns
            en proposition från regeringen om den framtida flykting- och migrationspolitiken.
            Frågan behandlas nu i partierna, och motionstiden går ut före
            riksmötets slut. En hel del av det som står i propositionen kan
            vi från centerpartiets sida ställa upp på. De mer övergripande
            synpunkterna om att samordna bistånds- och flyktingpolitiken är
            inte så nya. Men det nya är att man mer markerat fastslår ansvarsfrågan
            och redovisar den i sin helhet.
          </note>
          <note>
            Tidigare har frågorna drivits inom de enskilda områdena bistånds-
            och flyktingpolitik.
          </note>
          <note>
            Det är frestande att gå in mer på de andra förslag som finns
            i propositionen. Men eftersom vi skall återkomma till dem vid
            ett senare tillfälle tänker jag vänta. Jag tänker främst på diskussionerna
            om kösystem osv.
          </note>
          <note>
            Detta betänkande som behandlar flyktingpolitiken innehåller många
            olika delar som rör förändringar och förslag från reservanternas
            sida beträffande utlänningslagen och tillämpningen av den. Vi
            har från centerpartiets sida några reservationer som vi tillsammans
            med andra har fogat till betänkandet.
          </note>
          <note>
            Jag tänker ta upp några av de punkterna.
          </note>
          <note>
            Den första punkten gäller utlänningslagens regler om uppskjuten
            invandringsprövning, som återfinns i reservation 18. Regeln har
            tillkommit för att förhindra s.k. skenäktenskap. Problemet med
            den regeln är att hur man än gör blir det på något sätt fel. Avskaffas
            regeln skapar det problem, eftersom man då kan misstänka att fler
            kommer att kringgå invandringslagstiftningen med hjälp av s.k.
          </note>
          <note>
            skenäktenskap. Samtidigt utnyttjas denna regel i dag av ett antal
            skrupelfria män som importerar kvinnor till Sverige. De skrämmer
            dessa kvinnor till tystnad genom att hota med regeln om uppskjuten
            invandringsprövning, och landets kvinnojourer kan berätta om det,
            fruktansvärda lidanden som en del kvinnor från främmande länder
            funnit sig i för att inte bli utvisade till hemlandet igen.
          </note>
          <note>
            Några män har satt i system att utnyttja regeln så att de hämtar
            hem en kvinna till Sverige, utnyttjar henne ett år och därefter
            kastar ut henne ur landet.
          </note>
          <note>
            Därefter hämtar de omgående en ny kvinna från samma land, som
            efter ett år kastas ut, osv. Det finns ett antal fall som har
            redovisats i media och som får alla ansvarskännande människor
            att bli mycket upprörda.
          </note>
          <note>
            Herr talman! När man väger den nuvarande regelns för- och nackdelar
            mot varandra är det kanske lättare att acceptera att vi får fler
            s.k.
          </note>
          <note>
            skenäktenskap vid ett avskaffande av regeln än att det varje
            år skall komma ett antal kvinnor från andra länder som cyniskt
            utnyttjas av svenska män med hjälp av denna regel. Man kan ifrågasätta
            om regeln är speciellt effektiv när det gäller att förhindra skenäktenskap.
            De kontakter jag har haft med polisen har visat att polisen har
            svårt att bevisa skenäktenskap utan att göra mycket integritetskränkande
            undersökningar. Vi har i reservation 18 förordat en översyn i
            syfte att avskaffa regeln om uppskjuten invandringsprövning. Men
            det är kanske ändå så att det måste finnas en annan form av regelsystem
            inom ramen för utlänningslagstiftningen som kan förhindra en kraftig
            ökning av antalet skenäktenskap. Men just den konstruktion som
            finns nu leder uppenbarligen till att ett antal kvinnor kommer
            i kläm. Jag tycker inte att vi kan acceptera det.
          </note>
          <note>
            Herr talman! Ett annat område som bör ses över är reglerna för
            utvisning av utlänningar som begår grova brott i Sverige. Den
            nuvarande huvudregeln säger att den utlänning som begår brott
            i Sverige för vilket man kan dömas till mer än ett års fängelse
            eller ägnar sig åt upprepad brottslighet kan av domstol dömas
            också till utvisning efter avtjänat straff.
          </note>
          <note>
            Det visar sig dock i praktiken att det är stor skillnad mellan
            det antal fall där åklagarna yrkar på utvisning och det verkliga
            antalet som utvisas.
          </note>
          <note>
            Domstolarna har i praxis kommit att ta hänsyn till en rad förmildrande
            omständigheter, vilket gör att reglernas preventiva verkan urholkas
            och att ett visst godtycke kan sägas ha uppstått i tillämpningen.
          </note>
          <note>
            Våldskommissionen har i sitt arbete uppmärksammat frågan och
            pekat på behovet av en regelöversyn. I reservation 47 stödjer
            vi behovet av en genomgång av reglerna.
          </note>
          <note>
            När man träffar företrädare för invandrarorganisationer är det
            vanligt att de tar upp dessa regler till diskussion, och de menar
            att vi i Sverige är alldeles för milda när det gäller utvisning
            på grund av brottslighet. De har flera gånger uttalat att det
            inte finns någon anledning för
          </note>
          <note>
            Sverige att hålla dem som kommer hit och ägnar sig åt brottslig
            verksamhet bakom ryggen. De känner att just det faktum att dessa
            brottslingar får stanna kvar i landet bidrar till att öka den
            invandrarfientlighet som de berörda invandrargrupperna möter.
            Av den anledningen vill de ha en kraftigare markering från samhällets
            sida att samhället inte accepterar utländska medborgare som bedriver
            regelbunden brottslig verksamhet.
          </note>
          <note>
            Det finns i det sammanhanget anledning att påminna om att vi
            i Sverige allt oftare kommer i kontakt med den internationella
            brottsligheten, dvs. den som omspänner ett stort antal länder.
            Om vårt regelverk gör det relativt ofarligt att bedriva sådan
            verksamhet från Sverige och om man då inte riskerar att utvisas,
            är risken att Sverige blir bas för en del av den internationella
            verksamheten. Det gäller bl.a. inom narkotikaområdet.
          </note>
          <note>
            Vi har tidigare från centerpartiets sida tagit upp frågan om
            möjligheten att återkalla medborgarskap när man har erhållit svenskt
            medborgarskap med hjälp av en falsk identitet. Vi har också fått
            riksdagens stöd för en översyn av de nuvarande reglerna när det
            gäller möjlighet att återkalla ett medborgarskap. Vi väntar med
            spänning på när regeringen skall sätta i gång arbetet. Det har
            gått ett halvt år sedan beslutet fattades.
          </note>
          <note>
            Det tredje område jag vill ta upp rör barnens situation i flyktingmottagandet.
            Vi har i ett par reservationer berört just barnen. Det är utan
            tvivel så att i alla situationer där vuxenvärlden kommer i otakt
            eller det blir oroligt på något sätt, är det barnen som sitter
            hårdast i kläm. Ser man till de senaste årens utveckling inom
            vårt flyktingmottagande får man väl anledning att konstatera att
            i flera fall har barnens intresse inte kommit i första rummet.
            Den rapport som socialstyrelsen har presenterat om flyktingbarnen
            är i långa stycken en läsning som man kan bli nedstämd av. Där
            finns flera exempel på situationer där det har brustit från det
            svenska samhällets sida att ta till vara barnets intresse.
          </note>
          <note>
            Vi tycker från centerpartiets sida att det är viktigt att se
            över regler och rutiner för hur flyktingbarnen tas om hand från
            det att de passerar gränsen -- hur man gör utredningar, hur de
            hanteras i flyktingförläggningarna och hur de hanteras i samband
            med avvisning- och utvisningsbeslut.
          </note>
          <note>
            Därför har vi i reservation 28 påpekat behovet av att ta mer
            hänsyn till barnen i utredningssammanhang. I reservation 34 har
            vi följt samma linje som folkpartiet liberalerna när det gäller
            att slopa försvarsreglerna. Vi tycker att det finns anledning
            att faktiskt pröva om det inte går att klara sig utan förvarsreglerna
            för barnen. Jag vet att det finns de inom invandrarverket och
            inom flyktingmottagandet som säger att det inte går. Men vi tycker
            att det finns anledning att pröva om det på något sätt skulle
            leda till något negativt ur samhällets synvinkel att det inte
            finns förvarsregler för barnen. Det skulle utan tvivel vara bra
            för barnen om reglerna kunde slopas.
          </note>
          <note>
            Herr talman! Vi kommer litet senare i dag att ha ytterligare
            en debatt som rör anslagen och invandrarverkets verksamhet. Jag
            avser att i mitt inlägg i den debatten ytterligare kommentera
            hur flyktingmottagandet skall läggas upp för att få det att fungera
            på ett bättre sätt än vad det har gjort under de senaste åren.
            Det gäller framför allt riksdagens sätt att hantera anslag och
            riktlinjer för invandrarverkets verksamhet. Jag ber att få hänvisa
            till det anförande jag kommer att hålla om någon timma.
          </note>
          <note>
            Jag yrkar bifall till reservationerna 18, 34 och 47.
          </note>
          <note type="speaker">
            Anf. 4 JAN-OLOF RAGNARSSON (v):
          </note>
          <note>
            Herr talman! I detta betänkande från socialförsäkringsutskottet
            angående flyktingpolitiken finns en rad reservationer från vänsterpartiet
            där vi lägger fast en generös och human flyktingpolitik, till
            skillnad från utskottsmajoriteten bestående av socialdemokraterna,
            moderaterna och centerpartiet, som enligt mitt sätt att se för
            en snål flyktingpolitik.
          </note>
          <note>
            I samband med förverkligandet av en generös och human flyktingpolitik
            prövas en rad grundläggande värderingar som utgör grundstenar
            i ett solidariskt samhälle. Det gäller värderingar som humanism,
            medmänsklighet och alla människors lika värde. Vi har inte råd
            att kompromissa bort de värderingar som en human och generös flyktingpolitik
            innebär och hänvisa till administrativa kostnader i ett initialskede.
          </note>
          <note>
            Flyktingpolitiken i de flesta västeuropeiska länder präglas för
            närvarande av allt större restriktivitet.
          </note>
          <note>
            Solidaritet och humanitet får allt mindre utrymme.
          </note>
          <note>
            Inom EG planeras åtgärder som riskerar att stänga ute skyddsbehövande
            människor, t.ex. gemensam viseringspolitik och åtgärder mot transportföretag
            som transporterar asylsökande utan erforderliga resehandlingar
            och viseringar. I detta läge bör den svenska regeringen på statsministernivå
            ta kontakt med regeringarna i de övriga nordiska länderna för
            ett gemensamt nordiskt initiativ till en konferens i
          </note>
          <note>
            Europa med uppgift att åstadkomma ett konventionsskydd för de
            facto-flyktingar och krigsvägrare.
          </note>
          <note>
            Herr talman! Hösten 1989 fattade den svenska regeringen två avgörande
            beslut om asylrätten. I
          </note>
          <note>
            november 1989 förklarades att s.k. dokumentlöshet kommer att
            minska möjligheterna till asyl. Den 13
          </note>
          <note>
            december 1989 påstod regeringen att ''vårt mottagnings- och utredningssystem
            nu nått gränsen för sin förmåga'' och därför skulle i fortsättningen
            endast flyktingar och sådana asylsökande som har ett ''särskilt
            starkt skyddsbehov'' ges en fristad i
          </note>
          <note>
            Sverige. Möjligheten att inskränka rätten till asyl för personer
            som inte erkänns som konventionsflyktingar regleras i utlänningslagen.
          </note>
          <note>
            Av lagens förarbeten framgår att våra möjligheter att ta emot
            asylsökande som inte är konventionsflyktingar skall bedömas med
            utgångspunkt från landets samlade resurser. Det skall alltså vara
            en situation där det bedöms som ofrånkomligt med en begränsning.
            Det skall vara nödvändigt, i en extraordinär situation.
          </note>
          <note>
            Det kan starkt ifrågasättas om det förelåg lagliga förutsättningar
            för regeringsbeslutet den 13
          </note>
          <note>
            december 1989. Det var inte på något sätt fråga om att samhällets,
            Sveriges samlade resurser inte räckte till. Däremot fanns det
            olika administrativa problem i flyktingmottagningens organisation.
          </note>
          <note>
            Vänsterpartiet har hela tiden varit starkt kritiskt mot regeringens
            beslut den 13 december 1989 om inskränkningar i asylrätten. Genom
            att på detta sätt lägre prioritet ges åt skyddsbehövande asylsökande
            människor försvagas de mänskliga rättigheterna.
          </note>
          <note>
            Med den markanta nedgången av antalet asylsökande som har ägt
            rum under 1991, då det kom ungefär 1 000 asylsökande per månad,
            finns det inte någon grund för fortsatta inskränkningar i asylrätten.
          </note>
          <note>
            Flyktinggruppernas och asylkommittéernas riksråd
          </note>
          <note>
            (FARR) har nyligen givit offentlighet åt ett stort antal fall
            där människor som har sökt skydd i
          </note>
          <note>
            Sverige mötts av okänslighet, oförståelse och orimligt hårda
            bedömningar. Jag har som riksdagsledamot och ansvarig för flykting-
            och invandrarfrågor i vänsterpartiet fått en mängd brev och telefonsamtal
            från människor runt om i landet som arbetar med flyktingfrågor,
            där de tar upp frågor om asyl och asylsökande. Breven och telefonsamtalen
            genomsyras av en hopplöshet, och man beskriver den nonchalans
            och det föraktfulla sätt med vilka man bemöts av människor som
            arbetar på statens invandrarverk. Det är hårda ord, men jag tycker
            att det har blivit en mycket stramare flykting- och asylpolitik
            bara de senaste månaderna.
          </note>
          <note>
            Som jag sade tidigare har FARR gjort en kritisk praxissamling
            som tar upp 94 asylfall. Jag rekommenderar ledamöterna från socialdemokraterna,
            moderaterna och centerpartiet att ta del av denna skrift.
          </note>
          <note>
            Att hänvisa till fortsatt obalans i systemet och pågående lagstiftningsarbeten
            är enligt min uppfattning ett oansvarigt sätt att hantera frågan
            om asyl och asylrätt. Vid sidan av de flyktingar som drabbas,
            drabbas även vår egen trovärdighet och moral. Det saknas dessutom
            stöd i lagstiftningen.
          </note>
          <note>
            Den faktiska situationen är följande: Ca 27 000
          </note>
          <note>
            asylsökande är inskrivna i förläggningssystemet.
          </note>
          <note>
            Invandrarverket har planerat för ca 30 000
          </note>
          <note>
            asylsökande 1991. Hittills har endast 50 % av det beräknade genomsnittet
            per månad kommit.
          </note>
          <note>
            Invandrarverkets generaldirektör, Christina
          </note>
          <note>
            Rogestam, skrev den 11 april i år till arbetsmarknadsdepartementet
            att verket bedömer att det kommer att finnas överskott på kommunplatser,
            även om det skulle bli fler asylsökande framöver. Under 1990 fick
            landets kommuner ta emot 9 000 färre flyktingar från landets flyktingförläggningar
            än vad som var avtalat med invandrarverket. Kommunförbundet rapporterar
            om de svårigheter, både av ekonomisk och annan karaktär, som kommunerna
            har drabbats av då det kommer färre flyktingar än vad de iordningställt
            resurser för. Bl.a. står hundratals lägenheter tomma ute i kommunerna.
          </note>
          <note>
            Man måste då ställa sig frågan om det är rimligt att de hundratals
            människor som befinner sig i vårt land -- därför att de faktiskt
            behöver skydd -- skall behöva leva sina liv i fruktan och ångest
            efter ett avvisningsbeslut, som fattas med hänvisning till brister
            i de svenska resurserna och/eller på grund av att orimlig vikt
            har lagts vid att de har saknat passhandlingar.
          </note>
          <note>
            Herr talman! Sverige bör utnyttja sitt internationella anseende
            för att söka förbättra skyddet och stödet för asylsökande och
            flyktingar.
          </note>
          <note>
            Det är, som jag sade tidigare i mitt anförande, särskilt angeläget
            att de nordiska ländernas flyktingpolitik samordnas enligt de
            regler som ger det bästa skyddet för de asylsökande. En restriktiv
            asylpolitik motverkar Sveriges trovärdighet när det gäller att
            internationellt verka för de mänskliga rättigheterna.
          </note>
          <note>
            Regeringen har hittills förhållit sig kallsinnig till den kritik
            som framförts av bl.a. vänsterpartiet om att svensk asylpolitik
            på avgörande punkter inte präglas av respekt för mänskliga rättigheter
            och humanitet. Invandrarminister Maj-Lis Lööw har här i kammaren
            upprepade gånger förklarat att inskränkningarna i asylrätten skall
            vara tillfälliga.
          </note>
          <note>
            Jag förväntar mig att regeringen nu lyssnar på den kritiska opinionen.
            Jag hoppas att jag i denna debatt får ett svar på när inskränkningarna
            i asylrätten kommer att upphävas.
          </note>
          <note>
            Vänsterpartiet anser att följande konkreta åtgärder skall genomföras
            som ett första steg:
          </note>
          <note>
            För det första: Upphäv de restriktioner i rätten till asyl som
            infördes den 13 december 1989.
          </note>
          <note>
            För det andra: Upphör med schablonbedömningarna av s.k. dokumentlösa
            asylsökande.
          </note>
          <note>
            För det tredje: Ge dem som drabbats av nämnda restriktioner i
            rätten till asyl och som fortfarande finns kvar i landet en ny
            prövning och möjlighet att få stanna.
          </note>
          <note>
            Detta är grunden för en human och generös flyktingpolitik.
          </note>
          <note>
            Herr talman! Vi i vänsterpartiet är också oerhört kritiska mot
            inskränkningen av den s.k. särskilda barnpraxisen. Regeringens
            beslut att inskränka den särskilda barnpraxisen får enligt vår
            mening en retroaktiv verkan som är mycket olycklig ur rättssäkerhetssynpunkt,
            och beslutet innebär också ett minskat mänskligt hänsynstagande
            till barnfamiljer, vilket inte kan godtas.
          </note>
          <note>
            Vi har i vänsterpartiet också i vår flyktingpolitiska motion
            tagit upp frågan om förtroendeläkarinstitutet. Det har framkommit
            mycket kritik mot invandrarverkets förtroendeläkare. Förtroendeläkaren
            har till uppgift att uttala sig om andra läkares bedömningar av
            asylsökande. I allmänhet görs det utan att förtroendeläkaren haft
            någon kontakt med de sökande. Förtroendeläkarens uttalande blir
            många gånger avgörande för invandrarverkets beslut.
          </note>
          <note>
            Detta är inte tillfredsställande, och jag anser att en översyn
            måste göras av förtroendeläkarinstitutet.
          </note>
          <note>
            Slutligen, herr talman, vill jag ta upp frågan om förvar av barn,
            som även berördes av Maria
          </note>
          <note>
            Leissner och Rune Backlund. Nya regler om förvar av barn trädde
            i kraft den 1 juli 1990. Statistik från invandrarverket visar,
            att under det sista kvartalet innan de nya reglerna trädde i kraft
            togs 78 barn i förvar och under det första kvartalet med de nya
            reglerna 122 barn -- en ökning med över 50 %.
          </note>
          <note>
            Antalet fall av förvar av barn har därefter legat på en fortsatt
            hög nivå, och det har också funnits en tendens till att det blir
            fråga om långvariga förvar.
          </note>
          <note>
            Mot denna bakgrund och med hänsyn till Sveriges åtaganden enligt
            FNs barnkonvention anser jag att förbud bör införas mot att ta
            asylsökande barn i förvar. Även konstitutionsutskottet, som har
            granskat frågan, ser med stor oro på den dramatiska ökningen av
            antalet barn som tas i förvar.
          </note>
          <note>
            Herr talman! Jag ställer mig bakom samtliga vänsterpartiets reservationer,
            men jag vill yrka bifall till reservationerna nr 7, 12, 25 och
            34.
          </note>
          <note type="speaker">
            Anf. 5 RUNE BACKLUND (c) replik:
          </note>
          <note>
            Herr talman! Jan-Olof Ragnarsson uppmanade socialdemokraternas
            och moderaternas representanter i utskottet att läsa FARRs exempelsamling.
            Jag har läst exempelsamlingen,
          </note>
          <note>
            Jan-Olof Ragnarsson, och jag har också i invandrarverkets styrelse
            bett tjänstemännen att gå igenom exempelsamlingen för att se om
            den är korrekt och om vad som redovisas har skett.
          </note>
          <note>
            Tjänstemännen på verket har påpekat att det finns problem. Det
            är för det första nödvändigt att få uppgifter av FARR om de enskilda
            individerna, dvs. för att kunna hitta ärendena måste man veta
            vilka personer som döljer sig bakom exemplen. För det andra måste
            man ha ett medgivande från de berörda personerna om att uppgifterna
            får lämnas ut. Detta är nödvändigt för att man skall kunna svara
            på om det har begåtts fel i dessa ärenden eller om det som presenteras
            i exempelsamlingen är oriktigt.
          </note>
          <note>
            När sådana här exempelsamlingar finns i omlopp är det viktigt
            att de hanteras på ett seriöst sätt och att vi får svar på frågan
            om det har begåtts fel eller inte.
          </note>
          <note>
            Jag hoppas därför att det arbete som jag har förstått att man
            har satt i gång på verket skall kunna leda fram till att vi åtminstone
            får klarhet i några av de ärenden som har tagits upp i den allmänna
            debatten. Det är viktigt för trovärdigheten i vår flyktingpolitik
            att sådana här saker gås igenom ordentligt.
          </note>
          <note>
            Anf. 6 JAN-OLOF RAGNARSSON (v)
          </note>
          <note>
            replik:
          </note>
          <note>
            Herr talman! Jag tycker att det är positivt att Rune
          </note>
          <note>
            Backlund har tagit del av FARRs praxissamling.
          </note>
          <note>
            Det är också bra att Rune Backlund, som ledamot i invandrarverkets
            styrelse, tar upp frågan. Jag tror nämligen att det är viktigt
            att man på ett seriöst och allvarligt sätt tar sig an de här problemen.
            Som jag sade i mitt anförande är det fråga om 94 fall, och jag
            ser mycket allvarligt på det. Jag ser verkligen fram emot att
            invandrarverket kommer med en redogörelse i fråga om den här praxissamlingen.
          </note>
          <note type="speaker">
            Anf. 7 RAGNHILD POHANKA (mp):
          </note>
          <note>
            Herr talman! Så gott som alla de frågor som diskuteras här i
            kammaren i dag har tidigare varit föremål för flera ingående analyser
            och ställningstaganden.
          </note>
          <note>
            Befolkningsutvecklingen, oroshärdar i flera stora områden och
            miljökatastrofer av olika slag och av olika dignitet kan ytterligare
            öka antalet flyktingar i världen. Den roll Sverige kan spela för
            att minska behovet av flykt måste för det första bygga på vår
            utrikes- och handelspolitik. För det andra måste den bygga på
            hjälp till flyktingar i de stora lägren t.ex. i Sudan, på Afrikas
            Horn, i Mellanöstern eller
          </note>
          <note>
            Pakistan. Att i så hög grad som möjligt genom aktiv politik söka
            förebygga situationer som ger flyktbehov måste vara en grundinställning
            för vårt land. Kampen för mänskliga rättigheter måste föras oavsett
            om förbrytelser mot dessa rättigheter sker inuti ett land och
            kallas för en intern angelägenhet eller om brotten sker mellan
            olika länder.
          </note>
          <note>
            Steg nr 2 är alltså direkt stöd och hjälp på de platser där de
            stora flyktingströmmarna finns. Det gäller då ofta rent materiella
            insatser -- mat, mediciner och sjukvård, utbildning, hjälp till
            bostäder och sanitära anläggningar, m.m.
          </note>
          <note>
            Steg nr 3 är att vi i vårt eget land tar emot människor som här
            söker skydd mot förföljelse och fängslande och skydd för sina
            liv.
          </note>
          <note>
            Miljöpartiet de gröna har i sin budget inte accepterat att 700
            miljoner av biståndspengarna skall gå till flyktingmottagandet
            i Sverige, utan vi har satsat ytterligare 700 miljoner på biståndet.
            Inte heller har vi accepterat att våra biståndspengar till jordens
            fattigaste länder eller vårt katastrofbistånd skall gå till Östeuropa.
            Vi har därför satsat ytterligare pengar också på Östeuropa.
          </note>
          <note>
            Den utomnordiska invandringen till Sverige har i ett decennium
            mest bestått av flyktingar och nära anhöriga till i Sverige redan
            bosatta flyktingar eller invandrare, s.k. anknytningsinvandring.
          </note>
          <note>
            Före den 13 december 1989 hade Sverige en generös flyktingpolitik,
            även om det också före detta beslut förekom utvisningar som visat
            sig vara felaktiga och även inhumana och som stridit mot de konventioner
            som vi har åtagit oss att följa. Men att sådana saker händer kan
            man kanske inte helt undvika.
          </note>
          <note>
            Men praxis var generös, och det fanns en stab av erfarna och
            engagerade flyktingadvokater, som då räddade kvar många skyddsbehövande
            flyktingar.
          </note>
          <note>
            De advokaterna får i dag allt färre fall genom beslutet att invandrarverket
            i stället för rättshjälpsnämnden skall utse juridisk expertis.
            Det visar sig också att ett orimligt stort antal fall har avverkats
            på kort tid av advokater som inte hunnit träffa de asylsökande
            mer än en timme eller något mer.
          </note>
          <note>
            Umeå flyktinggrupper har gjort en redogörelse --
          </note>
          <note>
            det har kommit många sådana nästan samtidigt --
          </note>
          <note>
            där man säger: Av 51 tillfrågade f.d.
          </note>
          <note>
            flyktingadvokater med minst tio års erfarenhet hade endast 10
            oförändrat antal ärenden, medan 40
          </note>
          <note>
            hade inget eller många färre förordnanden under senare delen
            av 1989. I deras ställe har unga, oerfarna advokater och jur.kandidater
            satts in, och de får så många ärenden att de inte hinner med vart
            och ett fall.
          </note>
          <note>
            Det är självklart att de också så småningom får erfarenhet, men
            varför slå sönder en fungerande organisation?
          </note>
          <note>
            Handläggarna på invandrarverket har också sällan muntlig handläggning,
            och tolkarna är ofta inte de rätta för just den asylsökande, dvs.
            de tolkar på ett tredje språk, ett språk som inte är modersmål
            för vare sig tolken eller den asylsökande. Då uppstår lätt missförstånd.
          </note>
          <note>
            Jag vet att det råder stor svårighet att få fram alla tolkar
            som behövs, eftersom det är så många språkgrupper som kommer hit,
            men problem som det jag nyss skildrade borde inte behöva uppstå
            så ofta.
          </note>
          <note>
            Den asylsökande kan ha en förklarlig motvilja mot eller rädsla
            för tolken. Denne tillhör kanske en grupp i hemlandet som varit
            motståndare till den asylsökande. Då har den asylsökande inte
            förtroende för tolken, och det ger väldigt dåliga resultat. Miljöpartiet
            vill att den asylsökande skall ha rätt att byta tolk, om den som
            utsetts visat sig olämplig.
          </note>
          <note>
            Kvinnor är rädda att berätta saker inför poliser eller manliga
            handläggare. Detta förlänger processen i onödan. Till detta kommer
            invandrarverkets och regeringens bedömning, att flyktingen inte
            får tillägga asylskäl -- då beskylls han eller hon för att trappa
            upp, för att överdriva eller för att vara mindre trovärdig.
          </note>
          <note>
            Rättssäkerheten är en nödvändighet i ett rättssamhälle. Den är
            det fundament på vilket rättsstaten vilar. Saknas den kommer tilltron
            till lagar och förordningar att sakta men säkert urholkas till
            dess att endast skalet återstår, dvs.
          </note>
          <note>
            tomma ord. Om rättssäkerheten nu är svag för flyktingarna kan
            det i morgon vara vår tur! Vi får då liksom mindre känsla för
            detta.
          </note>
          <note>
            Miljöpartiet anser att om trovärdigheten ifrågasätts skall en
            muntlig handläggning omedelbart äga rum.
          </note>
          <note>
            Det innebär att man har den asylsökande med och talar direkt
            med honom eller henne.
          </note>
          <note>
            Dessutom skall asylsökande upplysas om sina rättigheter. Där
            har en förfrågan gjorts till flyktingar på en förläggning om de
            känt till bl.a.
          </note>
          <note>
            rätten att själv välja juridiskt ombud eller att byta ombud,
            vilket i dag är mycket svårt -- ibland får den asylsökande svaret:
            Ja, du kan få byta ombud om du betalar själv. Det är inte så --
            de har rätt att byta ombud, inte hur många gånger som helst men
            någon gång.
          </note>
          <note>
            Man har också frågat barnfamiljerna om de blivit informerade
            om FNs barnkonvention. Man har vidare frågat asylsökande om de
            känner till rätten att välja tolk och vilka krav som kan ställas
            på tolken, osv.
          </note>
          <note>
            Dessa fakta kommer ur samma undersökning. Där har advokater och
            människor som arbetat på invandrarförläggningar medverkat.
          </note>
          <note>
            Jag skall nu återgå till några av reservationerna.
          </note>
          <note>
            I reservation 3 talar vi om internationella överenskommelser
            i flyktingfrågor. Där betonar reservanterna att man måste uppnå
            en generös hantering av asyl- och flyktingpolitiken i Europa.
          </note>
          <note>
            Här kunde Sverige spela en viktig roll och i samarbete med andra
            nordiska länder föra in frågan om att få till stånd en ny konvention
            och träffa överenskommelser om en generös och samordnad flyktingpolitik
            -- en samordnad flyktingpolitik finns, men vi vill att den skall
            vara generösare. Det tycker vi är mycket viktigt.
          </note>
          <note>
            I reservation 8 behandlas Luciabeslutet 1989, vilket miljöpartiet
            har protesterat mot så fort tillfälle har givits. Vi anser inte
            att sådana förhållanden rådde i
          </note>
          <note>
            Sverige att en undantagsklausul behövde tas i bruk.
          </note>
          <note>
            Det behov som från regeringens sida beskrevs föreligger i dag
            inte ens längre. Nu skulle alltså även de skäl som man använde
            för detta kunna avfärdas.
          </note>
          <note>
            En retroaktiv lagstiftning är juridiskt oacceptabel.
          </note>
          <note>
            Den har drabbat alla de flyktingar som kom hit före den 13 december
            1989 och inte fått sina asylansökningar färdigbehandlade. Speciellt
            hårt drabbades den stora grupp bulgarienturkar som kom på hösten
            och sommaren 1989, men också kurder, folk från Bangladesh, m.fl.
            har drabbats.
          </note>
          <note>
            Miljöpartiet anser att balter som flyr undan sovjetisk militärtjänst
            och homosexuella från länder där de hotas av fängelse eller t.o.m.
          </note>
          <note>
            dödsstraff skall få en mycket generös behandling och ha rätt
            till asyl. Detta berörs i reservation 11.
          </note>
          <note>
            I reservation 10 betonar vi vikten av att ha en beredskap för
            flyktingar från öst, men vi bör naturligtvis ha en beredskap över
            huvud taget.
          </note>
          <note>
            Förhållanden som orsakar flykt kommer med all säkerhet och i
            alla situationer oväntat. Det bör då finnas en beredskap. Om den
            möjligen finns känner jag inte till den, men det vore mycket bra
            att få veta om den finns och om det i annat fall finns möjligheter
            att få till stånd den.
          </note>
          <note>
            Sedan följer ett antal reservationer om barn.
          </note>
          <note>
            Miljöpartiet anser -- det föreslås i reservation 12 --
          </note>
          <note>
            att den s.k. barnpraxisen skall återinföras. Den innebar att
            familjer med barn som vistats i Sverige ett år skulle få uppehållstillstånd,
            då enbart väntetiden är en sådan påfrestning att humanitära skäl
            mot en utvisning föreligger.
          </note>
          <note>
            Barns egna asylskäl negligeras så gott som alltid, även om en
            viss förbättring nu har skett.
          </note>
          <note>
            Miljöpartiet menar i reservationerna 13 och 28 att så inte får
            vara fallet. Barnen kan själva ha varit utsatta för tortyr. De
            kan ha sett saker som gör att de har blivit skadade både fysiskt
            och psykiskt. De kan ha varit utsatta för hot och utpressning
            att tala om var deras föräldrar är, och det ger dem ett eget asylskäl.
          </note>
          <note>
            Tvåårsregeln, eller s.k. uppskjuten invandrarprövning, har också
            varit uppe till debatt varje år. Jag anser att man måste göra
            någonting åt situationen. Det var bl.a. i Aftonbladet för ett
            tag sedan en lång serie om hur kvinnor tas hit. De har ibland
            barn med sig. Kvinnan utnyttjas sexuellt av mannen, misshandlas
            och våldtas när hon inte längre vill vara med. Och dessa män tar
            in flera kvinnor efter varandra! Det måste man kunna göra någonting
            åt. Man måste få rätt att tala om för den kvinna som kommer hit
            vilken man hon har kommit till. Dessa män tar hit fler än en kvinna
            genom upprepade resor eller via postorderföretag. Detta måste
            undersökas, och något måste göras. Denna fråga återkommer år efter
            år, och ingenting händer.
          </note>
          <note>
            Det finns en bra skrivning i betänkandet varje år, men någon
            förbättring har inte skett. Då skulle nämligen inte så många kvinnor
            som vi får uppgift om hamna i denna situation.
          </note>
          <note>
            Sedan har vi frågan om förvar av barn. Miljöpartiet vill inte
            ha någon möjlighet alls till detta. Barnen sätts ofta i förvar
            på grund av osäker identitet eller på grund av att föräldrarna
            kan misstänkas avvika.
          </note>
          <note>
            Vad skulle vi säga om man satte våra svenska barn i förvar på
            grund av att föräldrarna gjort någonting eller kanske tänker göra
            någonting? Det skulle vi aldrig acceptera, men när det gäller
            flyktingbarn gör vi det. Man följer här inte konventionen om barns
            rättigheter.
          </note>
          <note>
            Dokumentlöshetens betydelse vid asylprövning är häpnadsväckande.
            Jag vill här citera några meningar ur docent Göran Melanders undersökning:
            ''Ett speciellt problem består i att utröna hur verket har värderat
            sökandens utsagor och anförda bevis ur trovärdighetssynpunkt,
            framför allt då det gäller gränsdragningen mellan konventions-
            och de facto-flyktingar. -- -- --
          </note>
          <note>
            Dokumentlösheten rör i första hand frågan om huruvida den sökandes
            utresa ur hemlandet varit legal eller illegal. I korthet kan sägas
            att dokumentlöshet i bevishänseende torde ha givits i det närmaste
            presumtionsverkan för att utresan varit legal.'' Jag har hört
            sägas att människor som har pass från dessa länder med svåra förhållanden
            inte behöver asyl, eftersom de har kunnat skaffa sig pass och
            då torde ha goda förhållanden i hemlandet. Men här gäller mutor
            och köp av pass.
          </note>
          <note>
            Om de å andra sidan inte har pass eller tillräckliga handlingar
            skall de inte få stanna, eftersom vi inte vet vilka de är. T.o.m.
            människor som har en identitet men saknar pass, blir avvisade.
            De får alltså inte stanna oavsett vad de har för handlingar.
          </note>
          <note>
            Jag fortsätter att citera ur Göran Melanders undersökning: ''Detta
            förhållande får konsekvenser för bedömningen av förföljelserekvisitet
            -- -- --. Mycket talar dock för att dokumentlösheten inte enbart
            påverkar trovärdigheten av vad sökande anfört om hur utresan skett,
            utan även att dokumentlöshet i varierande grad, direkt eller indirekt,
            också påverkar verkets tilltro till trovärdigheten av vad som
            i övrigt anförs av den sökande.'' Man tror alltså inte heller
            på andra uppgifter som den asylsökande anger. Det är upprörande.
            Jag fortsätter citatet:
          </note>
          <note>
            ''Vilka effekter detta har på utgången av tillståndsärenden går
            inte att med bestämdhet uttala sig om i de fall då den sökande
            fått stanna i
          </note>
          <note>
            Sverige.'' De kan dock erhålla en ''lägre klassning''
          </note>
          <note>
            på grund av dokumentlösheten. De får kanske inte status som konventionsflyktingar,
            men det kanske har mindre betydelse om de får stanna.
          </note>
          <note>
            Jag fortsätter citatet: ''I de fall utgången av ett ärende medfört
            avslag på ansökan om uppehållstillstånd har det i viss utsträckning
            varit möjligt att ur verkets beslutsmotivering utläsa vilken inverkan
            dokumentlösheten har haft.'' Det har alltså mycket långtgående
            verkan.
          </note>
          <note>
            Vi vill också -- i reservation 46 -- ha en uppföljning av utvisade
            flyktingar. Utvisade flyktingar skall ställas under svenskt beskydd.
            Man bör så långt som möjligt följa upp deras öden. Vi vet att
            många fängslas och att andra försvinner. Om en uppföljning skedde
            från svensk sida skulle vi få en säkrare bild. Vi skulle kanske
            t.o.m. kunna förhindra dessa fängslanden och övergrepp.
          </note>
          <note>
            Det finns mycket annat att tillägga, men jag avslutar mitt anförande
            efter att ha yrkat bifall till reservationerna 8, 12, 13, 18,
            28 och 46.
          </note>
          <note>
            Jag slutar med att ställa två frågor. När kan vi få ett svar
            på när man ämnar upphäva Luciabeslutet? När kan vi vänta oss en
            förändring av bestämmelserna om förvarstaganden av barn?
          </note>
          <note type="speaker">
            Anf. 8 MAUD BJÖRNEMALM (s):
          </note>
          <note>
            Herr talman! Jag delar Rune Backlunds uppfattning att det inte
            är bra med denna uppdelning av debatten. Frågorna går ändå in
            i varandra. Detta visar också tidigare anföranden.
          </note>
          <note>
            Det är inte mycket nytt som framkommit.
          </note>
          <note>
            Jag vill börja med att göra litet reklam för flyktingskrivelsen.
            Jag tycker att denna skrivelse om den svenska invandrar- och flyktingpolitiken,
            som regeringen lämnat till riksdagen, har utformats på ett sådant
            sätt att den kan användas som en handbok över vår invandrar- och
            flyktingpolitik.
          </note>
          <note>
            Dessutom finns den också i populärupplaga. Den visar också tydligt
            på de förändringar och problem som finns i världen och som påverkar
            flyktingsituationen och vår egen flyktingpolitik. I
          </note>
          <note>
            skrivelsen redogörs för Sveriges roll i det internationella flyktingpolitiska
            arbetet. Det redogörs också för vår invandrings-, invandrar- och
            flyktingpolitik och för de förändringar som har skett.
          </note>
          <note>
            Statens invandrarverk arbetar sedan 1989 i en decentraliserad
            organisation. Ersättningen till kommunerna har förändrats. Syftet
            är att stimulera kommunerna till att satsa på aktiva åtgärder
            för att flyktingen skall komma i arbete och kunna försörja sig.
          </note>
          <note>
            Men den debatt som förs både här i riksdagen och i media handlar
            sällan om ett helhetsperspektiv på invandrar- och flyktingpolitiken,
            utan det är delar av den som fokuseras. Det har t.ex. rört sig
            om dokumentlösheten, förvarstagande, enskildas uppehållstillstånd
            och flyktingförläggningarna.
          </note>
          <note>
            Möjligen kommer den principproposition som regeringen nu i veckan
            har lagt fram om en ny sammanhållen flykting- och immigrationspolitik
            att medverka till en diskussion om helheten. I
          </note>
          <note>
            propositionen sägs att den nationella invandringsoch invandrarpolitiken
            måste kombineras med utrikes- och biståndspolitiken i kampen för
            demokrati, mänskliga rättigheter och social och ekonomisk utveckling.
            Det blir den nya riksdagen i höst som får diskutera propositionen.
          </note>
          <note>
            I ett försök till en framtidsprognos säger regeringen i flyktingskrivelsen
            att man vill förbättra förmågan att analysera och bedöma vad som
            händer i omvärlden. Storleken på asyltillströmningens till
          </note>
          <note>
            Sverige och övriga västvärlden är naturligtvis svår att förutse.
            Den beror också på hur man genom ett internationellt samarbete
            kan undanröja de problem som är grunden för att människor flyr.
          </note>
          <note>
            Men det är nog realistiskt att räkna med ett fortsatt tryck på
            Sverige. Det finns visserligen en växande medvetenhet bland länder
            och organisationer och en vilja att försöka hitta varaktiga lösningar.
            Man inser också behovet av att angripa orsakerna till flykt.
          </note>
          <note>
            Det finns 52 reservationer till betänkandet. Det kan inför framtiden
            vara värt att notera att det av alla dessa reservationer inte
            finns någon gemensam för moderaterna och folkpartiet liberalerna.
            Dessa planerar dock att bilda regering vid en eventuell borgerlig
            valseger. Det finns inte en enda samskrivning. Maria Leissner
            ondgjorde sig över den socialdemokrat-moderata flyktingpolitiken.
          </note>
          <note>
            Hur blir det vid en eventuell borgerlig valseger?
          </note>
          <note>
            Vem skall bestämma flyktingpolitiken, moderaterna eller folkpartiet?
          </note>
          <note>
            Moderaterna svarar ensam för sina reservationer, medan folkpartiet
            liberalerna har många reservationer gemensamma med vänsterpartiet
            och miljöpartiet. Slutsatsen blir att också flyktingpolitiken
            kan läggas till de övriga stora frågor där moderaterna och folkpartiet
            inte har kommit överens.
          </note>
          <note>
            Ett långt avsnitt i skrivelsen behandlar Sveriges roll i det
            internationella migrations- och flyktingpolitiska arbetet. Man
            blir därför litet förvånad när man läser de tre första reservationerna
            till betänkandet. Man vill nästan fråga sig om reservanterna över
            huvud taget läst skrivelsen. I reservation 1 från vänsterpartiet
            räcker det tydligen inte med de redogörelse som ges över Sveriges
            europeiska och internationella engagemang, utan man vill dessutom
            ha en särskild redovisning inför riksdagen.
          </note>
          <note>
            Sverige verkar sedan länge aktivt för att försöka nå fram till
            varaktiga lösningar på de problem som orsakar folkomflyttningar
            och flyktingströmmar.
          </note>
          <note>
            Det framgår klart av skrivelsen att regeringen lägger stor vikt
            vid det internationella arbetet och att Sverige spelar en aktiv
            roll.
          </note>
          <note>
            Moderaterna vill i en reservation att Sverige tar initiativ till
            en alleuropeisk konferens.
          </note>
          <note>
            Vi har ju tidigare i utskottet konstaterat att initiativ har
            tagits av regeringen till ytterligare samarbete såväl mellan de
            europeiska länderna som de nordiska. Det gäller den s.k.
          </note>
          <note>
            konsultationsgruppens arbete och den nordiska samrådsgruppen
            för flyktingfrågor.
          </note>
          <note>
            När det gäller en samordning inom EG av asyl- och flyktingpolitiken
            så kommer det naturligtvis att påverka Sverige.
          </note>
          <note>
            Sverige har dessutom uttryckt en önskan om att få deltaga. Utskottet
            framhåller i betänkandet att en harmonisering måste innebära en
            så generös flyktingpolitik som möjligt och utgår också ifrån att
            regeringen i EG-sammanhang strävar efter en generös, rättssäker
            och human hantering av flyktingfrågorna.
          </note>
          <note>
            Ser man på reservation nr 5 från moderaterna och reservation
            nr 6 från folkpartiet som båda handlar om asyl i Sverige och som
            gäller 13
          </note>
          <note>
            decemberbeslutet så är det bara att konstatera att här är de
            blivande koalitionsbröderna inte heller eniga. Moderaterna vill
            behålla beslutet och folkpartiet vill upphäva det.
          </note>
          <note>
            Reservation nr 9 från fp och 10 från miljöpartiet handlar om
            beredskap för flyktingar från öst.
          </note>
          <note>
            Jag skall inte säga vad jag egentligen tänker, men faktum är
            att vid den information som utskottet fick av SIVs generaldirektör
            inför behandlingen av invandrar- och flyktingpolitiken framkom
            det med all önskvärd tydlighet att beredskap finns.
          </note>
          <note>
            I reservation nr 16 från folkpartiet och miljöpartiet menar reservanterna
            att visering hindrar människor att fly till Sverige. Det har vi
            vi också tidigare hört av Maria Leissner ifrån talarstolen.
          </note>
          <note>
            I sin motion som föregår reservationen skriver folkpartiet: ''Om
            en människa som vill fly från sitt hemland kontaktar Sveriges
            ambassad och ansöker om visum ilaga ordning är det ambassadens
            skyldighet enligt gällande lag att avslå ansökan, om det kan misstänkas
            att vederbörande behöver fly.''
          </note>
          <note>
            Jag har svårt att tänka mig att en människa som är förföljd och
            måste fly från sitt land över huvud taget har en tanke på att
            uppsöka en ambassad. Men viseringskravet är självfallet inte till
            för att utestänga människor som flyr. Viseringskravet är enligt
            utlänningslagen nödvändigt för att kunna bibehålla en reglerad
            invandring.
          </note>
          <note>
            Folkpartiet står också bakom beslutet om en reglerad invandring,
            om man nu inte ändrat sig förstås. Visering omfattar för närvarande
            medborgare från ungefär hälften av världens stater.
          </note>
          <note>
            Många av de asylsökande som kommer till Sverige, kommer från
            länder där viseringskrav finns. Så krav på visering har hittills
            inte hindrat människor från att fly till vårt land och söka asyl
            här.
          </note>
          <note>
            Reservation nr 18 gäller uppskjuten invandringsprövning, den
            s.k. tvåårsregeln.
          </note>
          <note>
            Reservanterna vill att en översyn görs i syfte att avskaffa regeln.
          </note>
          <note>
            Det är möjligt att i samband med ett eventuellt medlemskap i
            EG den här regeln behöver ses över.
          </note>
          <note>
            Danmark har t.ex. olika regler för EG-medborgare och andra. Jag
            tror att det är viktigt att man skiljer på tvåårsregeln och vad
            den har för syfte och hot om misshandel mot kvinnor.
          </note>
          <note>
            Det är viktigt att de här diskussionerna förs, men jag tror inte
            att man kommer till rätta med våldet mot kvinnor genom att ta
            bort regeln.
          </note>
          <note>
            Visserligenkan då dessa män inte hota kvinnorna med utvisning,
            men de har säkert andra sätt att hota kvinnorna för att få dem
            att stanna kvar. Den här typen av män kommer säkert att misshandla
            och hota sina kvinnor ändå. Mishandel kan självklart aldrig accepteras,
            men vi måste hitta andra vägar att hjälpa dessa kvinnor. Skulle
            ett slopande av regeln inte i stället kunna medföra att det blev
            lättare för männen att ta hit utländska kvinnor?
          </note>
          <note>
            Det är ju så att kvinnor som blivit misshandlade och som bryter
            upp och lämnar männen sällan utvisas.
          </note>
          <note>
            Svårigheterna är ju att kunna informera kvinnorna om vilka rättigheter
            de har i Sverige, eftersom männen isolerar dem. Ett slopande av
            regeln kan inte i och för sig hindra kontakter eller destruktiva
            relationer.
          </note>
          <note>
            En möjlighet kan kanske vara att utbilda de poliser som beviljar
            sexmånaderstillstånden på så sätt att de kan informera kvinnorna
            om deras rättigheter och kanske också via samtal få reda på under
            vilka omständigheter de lever.
          </note>
          <note>
            Två-årsregeln har olika sidor.
          </note>
          <note>
            Dels finns kravet på att slopa tvåårsregeln för att komma till
            rätta med våldet mot de utländska kvinnorna, dels finns ett krav
            från svenska kvinnor som gift sig med utländska män och i äktenskapet
            upplevt hot och misshandel, och som brutit upp och nu ingenting
            hellre önskar eller kräver än att männen skall utvisas, så att
            de kan känna sig trygga i sitt eget land.
          </note>
          <note>
            Fru talman! Jag delar uppfattningen att vi måste ta särskild
            hänsyn till flyktingbarn och vara uppmärksamma på deras situation.
            Det finns både i detta betänkande och nästa som vi skall behandla,
            avsnitt som tar uppflyktingbarnens situation, både flyktingbarn
            i familj och ensamma flyktingbarn.
          </note>
          <note>
            Flyktingbarnens situation är olik föräldrarnas.
          </note>
          <note>
            Föräldrarna har en orsak till sin flykt och har tagit initiativet,
            medan barnen har tvingats med. Många har upplevt separationer
            och uppbrott.
          </note>
          <note>
            Barn till asylsökande hamnar i en svår situation.
          </note>
          <note>
            Många har skrämmande upplevelser bakom sig.
          </note>
          <note>
            Föräldrarna befinner sig i en pressad situation och orkar kanske
            inte vara det stöd för sina barn som de egentligen vill och borde
            vara.
          </note>
          <note>
            Barnen uppmärksammas därför i asylutredningarna, och beroende
            på vad som där kommer fram så avgörs om barnen själva skall höras
            eller om det är andra hjälpinsatser som flyktingbarnen och deras
            föräldrar behöver.
          </note>
          <note>
            Alla barn reagerar på flyktingsituationen i sig och många har
            tidigare upplevelser som behöver ett speciellt omhändertagande
            och ibland behandling.
          </note>
          <note>
            De psykiska symptomen kan vara mycket uttalade och det fordras
            naturligtvis stor psykologisk kunskap, tillsammans med särskild
            kunskap kring invandrarfrågor för att kunna förebygga och rätt
            bedöma eventuellt behov av insatser och behandling.
          </note>
          <note>
            Många landsting och kommuner vet det här, och många har också
            startat egna projekt för att kunna hjälpa både flyktingbarnen
            och föräldrarna.
          </note>
          <note>
            Socialstyrelsen har på regeringens uppdrag undersökt hälsoläget
            hos flyktingbarn och flyktingungdomar. Kartläggningen omfattar
            såväl asylsökande som sådana som fått uppehållstillstånd.
          </note>
          <note>
            I sin sammanfattande bedömning säger socialstyrelsen, att såväl
            invandrarverket som kommuner och landsting på kort tid ställts
            inför nya och kraftigt ökade krav, där många av dem varit svåra
            att förutse.
          </note>
          <note>
            Socialstyrelsen anser att med hänsyn till den extraordinära situationen
            så har flyktingmottagandet fungerat förhållandevis väl, men att
            det finns brister. Man kommer även med förslag på hur bristerna
            skall avhjälpas.
          </note>
          <note>
            Invandrarministern har sagt i en frågestund att man i regeringskansliet
            ingående skall studera och överväga socialstyrelsens förslag.
          </note>
          <note>
            I reservation nr 29 vill folkpartiet att god man genast förordnas
            för ensamma flyktingbarn och att ensamma flyktingbarns asylansökningar
            prioriteras.
          </note>
          <note>
            Antalet ensamma barn som kommit till Sverige har ökat de senaste
            åren. Den utredning som socialstyrelsen har gjort visar att det
            under 1988 och
          </note>
          <note>
            1989 fanns ca 1 300 flyktingbarn utan vårdnadshavare i vårt land.
          </note>
          <note>
            Antalet barn från olika länder varierar beroende på det politiska
            läget. Under 1990 ökade t.ex. antalet somaliska barn kraftigt.
            Omkring 80 % av dem var pojkar. De flesta barn utan vårdnadshavare
            kommer från i huvudsak Iran och Etiopien.
          </note>
          <note>
            Det är dock sinsemellan helt olika grupper. De flesta iranska
            barn kommer från storstäderna och har flytt från den regim där
            pojkarna riskerar att skickas ut som soldater för att försvara
            landet. De eritreanska kommer i regel från landsbygden och har
            ofta varit på flykt längre tid än de iranska barnen, som för de
            mesta kommer direkt hit.
          </note>
          <note>
            Socialstyrelsens kartläggning visar också att en majoritet av
            barnen har kvar sina föräldrar i livet.
          </note>
          <note>
            För 72 % av de iranska barnen vet man var vårdnadshavaren finns.
            Motsvarande andel för de eritreanska barnen är 35 %.
          </note>
          <note>
            Utredning av asylsökande barn har hög prioritet, och målet är
            att beslut skall vara fattat inom två månader. Invandrarverket
            förordnar juridiskt biträde och Stockholms tingsrätt utser god
            man.
          </note>
          <note>
            Det stora problemet är att det råder stor brist på gode män.
            Invandrarverket har därför skrivit till frivilligorganisationerna
            och bett om hjälp med att få fram ett tillräckligt antal gode
            män.
          </note>
          <note>
            Fru talman! Med detta yrkar jag bifall till utskottets hemställan
            i betänkande 14 och avslag på samtliga reservationer till vilka
            bifall har yrkats.
          </note>
          <note type="speaker">
            Anf. 9 GULLAN LINDBLAD (m) replik:
          </note>
          <note>
            Fru talman! Man skall inte kasta sten när man sitter i glashus,
            lyder ett gammalt ordspråk. Jag tycker att
          </note>
          <note>
            Maud Björnemalm skall ta till sig det ordspråket.
          </note>
          <note>
            Det parti som socialdemokraterna bygger sin regering på enligt
            parlamentarismens grunder är bevisligen inte överens med regeringen
            i en enda fråga som rör flyktingpolitiken. I stället är man beroende
            av hoppande majoriteter. Bekymra sig mer för den egna situationen
            och mindre för en eventuellt blivande annan regering, Maud
          </note>
          <note>
            Björnemalm! Det är mitt råd.
          </note>
          <note>
            Maud Björnemalm frågar om jag har läst skrivelsen. Ja, sannerligen
            varenda rad. Jag har t.o.m. läst innehållet i den innan den officiellt
            kom ut. Det må vara ett oppositionsparti tillåtet att trycka litet
            extra på vissa frågor som man tycker är viktiga, även om de har
            behandlats i utskottsmajoritetens skrivning.
          </note>
          <note>
            I reservation 2 har vi särskilt tryckt på att FNs flyktingkonvention
            är av gammalt datum och därför inte riktigt speglar dagens förhållanden.
            Vi efterlyser om möjligt en ny konvention som bättre överensstämmer
            med dagens förhållanden. När vi tidigare uttalade detta hade vi
            inte tillgång till regeringens nu avlämnade proposition. Men,
            som jag sade förut, är dess innehåll ett fall framåt för ett tänkande
            i de banor som vi moderater står för. Det är dock inte den saken
            vi skall diskutera i dag.
          </note>
          <note>
            Låt mig härefter återgå till ett par frågor som jag inte hann
            med i mitt anförande. Det blev långt nog ändå. Jag skall något
            uppehålla mig vid respekten för vår utlämningslagstiftning. Jag
            anser det mycket viktigt, inte minst för flyktingarna själva,
            att respekten för denna lagstiftning upprätthålls. Det är också
            viktigt för tilltron till och respekten för det svenska medborgarskapet.
            För att svenska medborgare skall känna trygghet är det särskilt
            viktigt att vi ställer vissa krav även på asylsökande och flyktingar.
            På den punkten tror jag inte det råder några direkt delade meningar,
            men jag vill ändå trycka på den saken.
          </note>
          <note>
            Jag kan hänvisa till vår reservation med anledning av en HD-dom
            när jag säger att det går att komma in i detta land på helt falska
            premisser. Det har t.o.m. hänt att personer med uppehållstillstånd
            i ett annat land har gjort det. Låt mig fråga utskottets företrädare
            om regeringen har gjort något i anledning av vår utskottsbeställning
            efter denna
          </note>
          <note>
            HD-dom. Det handlar om att verkligen se över ansvarsbestämmelserna
            vad gäller flyktingar och asylsökande.
          </note>
          <note type="speaker">
            Anf. 10 MARIA LEISSNER (fp) replik:
          </note>
          <note>
            Fru talman! Maud Björnemalm gör sig stora bekymmer för nästa
            regering. Det är både vänligt och omtänksamt av henne. Jag noterar
            att socialdemokraterna påfallande ofta talar om nästa regering
            som någon annan än socialdemokratisk regering.
          </note>
          <note>
            En större huvudvärk för Maud Björnemalm är kanske ändå att man
            har de samarbetspartner som man har. Det finns kanske anledning
            att fundera över hur det kommer sig att det har utvecklats på
            det sättet. Socialdemokratin är ju inte direkt någon mittenkraft
            i flyktingpolitiken och än mindre en vänsterkraft, om nu det ordet
            fortfarande är ett honnörsord för socialdemokraterna.
          </note>
          <note>
            I frågan om visering citerade Maud Björnemalm ur folkpartiets
            motion och undrade varför flyktingar skulle uppsöka ambassaden
            om de nu var i starkt behov av skydd. Svaret är ganska enkelt.
            Det är därför att vi i vår lagstiftning bl.a. kräver att människor
            skall ha det vi kallar dokumentation, och i den ingår visum. Har
            de inte visum skall de inte kunna ta sig ombord på ett flygplan
            för att komma till Sverige, utan de skall innan dess bli bortsorterade.
          </note>
          <note>
            Det skulle naturligtvis inte vara något problem med viseringskrav
            även för flyktingar, om det var så att de utan handlingar ändå
            kunde komma fram till gränsen. Nu kan de inte göra det såvida
            de inte lurar och bedrar oss. Det enda sättet för en asylsökande
            att utan problem komma ända fram till gränsen med dokument är
            att han eller hon har köpt dem av en flyktingsmugglare. Då går
            det att komma till den svenska gränsen och ansöka om asyl. Om
            inte restriktionerna fanns skulle naturligtvis viseringen och
            övriga bestämmelser inte fungera som ett skydd för Sverige mot
            flyktingar. Det är alltså på beskrivet sätt som bestämmelserna
            har kommit att utformas.
          </note>
          <note>
            Låt mig citera ur en promemoria från statens invandrarverk om
            verkets praxis när det gäller inresevisering för de människor
            som kommer till
          </note>
          <note>
            Sverige för att delta i internationella konferenser här. Så här
            säger man:
          </note>
          <note>
            ''Verkets praxis är sedan lång tid att s.k. bona fideperson (trovärdigt
            syfte med besöket, ingen risk för avhopp) ska erhålla inresevisering
            för deltagande i internationella sammankomster i
          </note>
          <note>
            Sverige.
          </note>
          <note>
            Beträffande vissa nationaliteter är viseringspraxis dock restriktiv.
            Erfarenheten visar att även konferensdeltagare av olika slag har
            använt sig av visering för att få möjlighet att resa in i Sverige
            och därefter ansöka om asyl. Det är med andra ord inte självklart
            att en konferensdeltagare alltid kan betraktas som bona fideperson.''
          </note>
          <note>
            Detta är mycket talande. Man skall inte få använda viseringsinstrumentet
            för att komma in till Sverige och därefter ansöka om asyl. Jag
            konstaterar att socialdemokraterna mycket medvetet driver för
            den här viseringspolitiken.
          </note>
          <note type="speaker">
            Anf. 11 RAGNHILD POHANKA (mp)
          </note>
          <note>
            replik:
          </note>
          <note>
            Fru talman! Maud Björnemalm nämnde att vi inte har berört frågan
            om invandrarpolitiken. Jag har flera gånger i denna kammare sagt
            att Sverige i stort sett för en bra invandrarpolitik. Vi satsar
            oerhört stora resurser, både personella och penningmässiga, för
            att det skall gå bra för de flyktingar som får stanna här. Det
            behövs säkert förändringar också på det området, och saker och
            ting kan göras bättre. Det har jag också sagt flera gånger, men
            det tål att upprepas.
          </note>
          <note>
            En sak som inte berör vårt utskott har hänt. 300
          </note>
          <note>
            milj.kr. för hemspråksundervisning har dragits in.
          </note>
          <note>
            Vi har yrkat att också det beloppet skall anvisas. I
          </note>
          <note>
            övrigt satsas mycket stora resurser på de invandrare som har
            fått uppehållstillstånd i landet.
          </note>
          <note>
            Visst har vi läst i genom betänkandena och motionerna. Vi har
            haft god tid på oss, eftersom denna fråga har behandlats under
            lång tid. När det gäller den internationella politiken syftar
            vi på att
          </note>
          <note>
            Sverige håller på att anpassa sig till en EG-
          </note>
          <note>
            flyktingpolitik, och den anser vi inte vara generös.
          </note>
          <note>
            Den är ganska hård, och det byggs murar runt EG.
          </note>
          <note>
            Vi ställer upp på det och ser till att Sverige håller sig innanför
            muren. Vi yrkar på att man skall tillämpa den generösa flyktingpolitiken
            internationellt.
          </note>
          <note>
            I min reservation om flyktingar från öst har jag nämnt flyktingar
            från t.ex. Baltikum. Jag menar att det skall finnas en beredskap
            som även kan gälla andra folk, men jag tog Baltikum och öststatsflyktingar
            som exempel, eftersom det ser så hotande ut i republikerna där.
          </note>
          <note>
            Maria Leissner tog upp viseringar. Man kan visserligen inte gå
            till en ambassad och söka visum om man vill fly, men om man försöker
            komma hit så går det inte utan visum. Det blir en mycket ond cirkel.
            Att viseringsplikten inte har hindrat flyktingar från att komma
            hit kan vi aldrig bevisa.
          </note>
          <note>
            De som är här har uppenbarligen inte hindrats att komma hit.
            Vi vet dock genom kontakter med anhöriga och andra som känner
            förföljda att de har varit helt låsta. De har inte kunnat komma
            hit och söka asyl.
          </note>
          <note>
            När det gäller tvåårsregeln menar jag att en svensk kvinna som
            har blivit misshandlad naturligtvis befinner sig i en mycket svår
            situation, men hon har inte hotet från två håll. Hon hotas av
            mannen. Om hon kan komma från honom, kan hon få det bättre.
          </note>
          <note>
            Men om en kvinna som inte har bott i Sverige i två år har råkat
            in i ett sådant förhållande är situationen svårare. Stannar hon
            hos mannen blir hon misshandlad och förtryckt, och om hon lämnar
            mannen kommer hon ganska sannolikt att skickas tillbaka till det
            land hon flytt ifrån och till allt som väntar henne där.
          </note>
          <note>
            Anf. 12 JAN-OLOF RAGNARSSON (v)
          </note>
          <note>
            replik:
          </note>
          <note>
            Fru talman! Maud Björnemalm undrade om vi hade läst betänkandet
            och regeringens skrivelse om flyktingpolitiken. Visst har jag
            läst detta. Däremot blir jag litet fundersam och undrar om Maud
          </note>
          <note>
            Björnemalm över huvud taget har läst vänsterpartiets partimotion
            från den allmänna motionstiden i januari 1991. Maud Björnemalm
            säger att det inte finns något helhetsperspektiv på flyktingpolitiken
            i debatten. Vi lade verkligen ned mycket arbete med vår motion
            för att få ett helhetsperspektiv på flyktingpolitiken. Jag blir
            mycket förvånad när Maud Björnemalm, att ett sådant perspektiv
            inte förekommer i debatten. Jag rekommenderar ett ytterligare
            studium av vänsterpartiets partimotion från januari 1991.
          </note>
          <note>
            Maud Björnemalm nämnde inte ett ord i sitt anförande om asylrätten.
            Anser socialdemokraterna och Maud Björnemalm att det föreligger
            sådana skäl att man måste inskränka rätten för människor att söka
            asyl i Sverige? Finns det inga samlade svenska resurser till en
            generös human flyktingpolitik? Det vore intressant att få ett
            svar på denna fråga.
          </note>
          <note>
            Jag tog också upp kommunplatserna. Det förekommer att människor
            som har fått uppehållstillstånd ändå blir kvar på förläggningarna.
            Jag förstår inte vad det beror på.
          </note>
          <note>
            Kommunerna avtalar med invandrarverket om kommunplatser för flyktingar.
            Ändå fick man 9 000
          </note>
          <note>
            färre platser år 1990 än vad man hade avtalat om.
          </note>
          <note>
            Kommunförbundet har många gånger påpekat detta. Invandrarverkets
            generaldirektör påpekar det också så sent som i april. Det vore
            intressant att få veta vad det beror på att man inte får ut människor
            som redan har fått uppehållstillstånd från förläggningarna till
            kommunerna så att de kan börja ett liv här i Sverige.
          </note>
          <note type="speaker">
            Anf. 13 RUNE BACKLUND (c) replik:
          </note>
          <note>
            Fru talman! Maud Björnemalm redovisade föroch nackdelar med avskaffandet
            av tvåårsregeln.
          </note>
          <note>
            Jag tycker att Ragnhild Pohanka på ett mycket effektivt sätt
            pekade på skillnader mellan den svenska kvinnans och den utländska
            kvinnans situation i sitt exempel. I fallet med den utländska
            kvinnan är det inte nog med att hon har blivit misshandlad, hon
            skall också utvisas.
          </note>
          <note>
            Jag delar uppfattningen att man kan se denna fråga från två håll
            och att det finns både för- och nackdelar med en sådan här regel.
            Jag undrar dock hur många skenäktenskap tvåårsregeln i själva
            verket har förhindrat och hur stora är egentligen våra möjligheter
            att påvisa skenäktenskap med hjälp av tvåårsregeln. Efter kontakter
            jag har haft med polisen gör jag bedömningen att möjligheterna
            inte är särskilt stora. Man kan då fråga sig om nyttan med denna
            regel verkligen är så stor att den motiverar en egen existens
            med tanke på att den används av män i hotsituationer för att skrämma
            kvinnor till tystnad och få dem att acceptera en situation som
            de inte skulle ha gjort om de inte hade utvisningshotet hängande
            över sig.
          </note>
          <note>
            Maud Björnemalm säger att en väg vore att undervisa poliserna
            och ge dem bättre kunskaper och tala om att man inte behöver acceptera
            det.
          </note>
          <note>
            Även om man gör så är förmodligen rädslan större, vilket gör
            att man inte litar på den information man får. Jag är inte övertygad
            om att det är en framkomlig väg. Jag tror i stället att vi skulle
            behöva avskaffa tvåårsregeln. När det gäller att förhindra skenäktenskap
            tror jag inte att den har så stor betydelse. Vi behöver nog inte
            vara så rädda för att avskaffa regeln.
          </note>
          <note>
            Maud Björnemalm kommenterade också situationen för flyktingbarnen
            och barnen i vår mottagningsverksamhet. Jag tycker att det är
            positivt att man nu tar sig an de rapporter som har presenterats
            om flyktingbarnens situation och på allvar försöker se vad man
            kan göra såväl i invandrarverkets verksamhet som i kommun och
            landsting. Det har utan tvivel funnits brister. Dessa brister
            kan naturligtvis skyllas på att man har varit dåligt förberedd
            och inte har varit medveten om att vi skulle få ett så stort antal
            människor att ta hand om på kort tid. Det är dock oerhört viktigt
            att man rättar till dessa brister så att inte flera barn hamnar
            i samma situation.
          </note>
          <note>
            Däremot berörde Maud Björnemalm inte slopandet av förvar av barn
            i flyktingpolitiken. Det kunde nog vara bra att få en diskussion
            även om det problemet, som man också kan se från två håll. Vi
            menar att det vore bättre att pröva att slopa förvarsreglerna,
            och att det skulle vara till gagn för barnen i flyktingmottagningen.
          </note>
          <note type="speaker">
            Anf. 14 MAUD BJÖRNEMALM (s):
          </note>
          <note>
            replik: Fru talman! Det blev mycket på en gång. Jag får väl försöka
            ta kommentarerna i tur och ordning, även om jag tänker börja bakifrån
            och kommentera vad Rune Backlund sade om tvåårsregeln. Jag menade
            att ett avskaffande av tvåårsregeln inte utgör något skydd för
            de misshandlade kvinnorna.
          </note>
          <note>
            För att komma till rätta med misshandeln av de utländska kvinnorna
            måste man försöka hitta andra metoder.
          </note>
          <note>
            Jan-Olof Ragnarsson påstår att vi har gjort en inskränkning av
            asylrätten. Vi har inte gjort någon sådan inskränkning. Alla som
            kommer hit till
          </note>
          <note>
            Sverige och söker asyl har rätt att få sin sak prövad.
          </note>
          <note>
            Om de sedan får uppehållstillstånd eller inte är ju en annan
            sak.
          </note>
          <note>
            Maria Leissner, jag är inte ett dugg bekymrad över den socialdemokratiska
            politiken. Vad jag däremot är bekymrad över är hur den framtida
            flyktingpolitiken kan komma att se ut. I och för sig kan man inte
            beskylla Maria Leissner för att vara någon nyansernas mästare,
            men denna svartmålning och resning av murar och hinder i flyktingpolitiken
            gör att man blir lite förskräckt.
          </note>
          <note>
            Jaf vet inte hur många gånger vi har diskuterat dokumentlösheten
            och hur man skall få Maria
          </note>
          <note>
            Leissner att förstå vad det egentligen handlar om.
          </note>
          <note>
            Det är nämligen ett hinder för tillståndsgivande, att folk kommer
            hit utan papper. Man kan faktiskt inte flyga till Sverige, och
            man kan inte komma till
          </note>
          <note>
            Arlanda utan att man vid något tillfälle har haft en biljett
            eller ett pass. Om man vid ankomsten till
          </note>
          <note>
            Arlanda talar om för polisen att man har kastat sitt pass eller
            sin biljett i Frankfurt eller på Kastrup beroende på var man kommer
            ifrån, måste vi vidta åtgärder för att förhindra människor från
            att göra på det här viset. Människor har flytt medelst falska
            papper i alla tider, och det kommer de säkerligen också i fortsättningen
            att göra. Myndigheterna är medvetna om detta, men om de flyende
            människorna har en trovärdig historia att berätta tas det självfallet
            hänsyn till detta.
          </note>
          <note type="speaker">
            Anf. 15 RAGNHILD POHANKA (mp)
          </note>
          <note>
            reåöol:
          </note>
          <note>
            Fru talman! Jag skulle vilja säga litet mer om de här kvinnorna.
          </note>
          <note>
            Misshandel kan man inte komma åt enbart genom att upphäva 2-årsregeln,
            men möjligheten för kvinnorna att komma ifrån misshandel ökar,
            om de vet att de kan söka skydd någonstans i Sverige och att de
            med stor säkerhet får stanna i Sverige. Dessa kvinnor sitter fullständigt
            inspärrade mellan två omöjliga liv, utan kontakter i Sverige.
            Jag menar inte att svenska kvinnor inte har det vedervärdigt --
          </note>
          <note>
            det har de. Och de har oerhört svårt att byta identitet, vilket
            de borde ha rätt till. När t.ex.
          </note>
          <note>
            brottslingar kommer ut från fängelse går det ofta ganska lätt
            för dem att få sin identitet bytt.
          </note>
          <note>
            Vart skall dessa kvinnor ta vägen? Om de söker hjälp hos någon,
            riskerar de att bli anmälda hos polisen och utskickade. Värre
            situation har jag svårt att föreställa mig. Vetskapen om att de
            får stanna här utgör ett skydd -- absolut!
          </note>
          <note>
            Jag vill också tala litet om dokumentlösheten. Jag läste tidigare
            upp ur docent Göran Melanders redovisning angående dokumentlösheten:
            man förutsätter att de som saknar dokument har rest ut legalt.
            Man kan lika gärna inta precis motsatt ståndpunkt, dvs. de som
            saknar dokument har åkt med hjälp av falska papper och har inte
            vågat behålla dem, då skulle de inte få stanna. Det kan förhålla
            sig på båda sätt, men om man inte har pass eller visum om man
            har någon form av identitetshandling kanske man ändå kan bli trodd.
          </note>
          <note>
            Det finns människor som åker hemifrån som de går och står. De
            blir faktiskt hjälpta hit av olika organisationer. Kalla dem för
            människosmugglare, men i så fall var Raoul Wallenberg också en
            människosmugglare. Han är en hjälte för oss i
          </note>
          <note>
            Sverige.
          </note>
          <note>
            Det finns samvetslösa grupperingar som sysslar med sådant, det
            vet jag. Men det är många gånger den sista utvägen för dessa människor
            att rädda sina liv. Det måste vi ha respekt för.
          </note>
          <note type="speaker">
            Anf. 16 RUNE BACKLUND (c) replik:
          </note>
          <note>
            Fru talman! Maud Björnemalm sade att ett avskaffande av tvåårsregeln
            inte hindrar misshandel. För att inte vålla missförstånd när det
            gäller vår syn på den regeln vill jag säga att det har vi inte
            heller påstått. Men ett avskaffande innebär ju att man tar bort
            möjligheten att använda regeln som ett hot, att kunna skrämma
            till tystnad. Det är ju på det sättet denna regel har använts
            av dessa män, dvs. att de har hotat kvinnan med att säga:
          </note>
          <note>
            Om du knystar någonting om vad du har varit med om, skall jag
            se till att du blir utvisad. Det är alltså möjligheten att använda
            denna regel för att skrämma kvinnorna till tystnad som är problemet.
          </note>
          <note>
            Vi tror därför att om man avskaffar denna regel finns denna möjlighet
            till hot om utvisning från mannens sida inte längre kvar. Vi tycker
            att det är värt att pröva att ta bort tvåårsregeln och därigenom
            ge dessa kvinnor en bättre chans att på ett tidigt stadium gå
            ut och tala om vad de har varit utsatta för. Då kanske vi kan
            undvika en del av de grova misshandelsfall som rapporteras.
          </note>
          <note>
            Anf. 17 JAN-OLOF RAGNARSSON (v)
          </note>
          <note>
            replik:
          </note>
          <note>
            Fru talman! Maud Björnemalm säger att man inte har inskränkt
            rätten att söka asyl i Sverige. Men den 13 december 1989 sade
            man från regeringen att vårt mottagnings- och utredningssystem
            hade nått gränsen för vår förmåga.
          </note>
          <note>
            Man har alltså infört restriktioner som gör det svårt, och nästan
            omöjligt, för de facto-flyktingar och krigsvägrare att få uppehållstillstånd
            i Sverige.
          </note>
          <note>
            Men Maud Björnemalm säger litet nonchalant att om de sedan får
            uppehållstillstånd är en annan historia. Ja just det, det är verkligen
            en annan historia om de får uppehållstillstånd. I praktiken har
            den svenska flyktingpolitiken stramats åt efter den 13 december
            1989. Jag tycker att Maud
          </note>
          <note>
            Björnemalm kan erkänna att det är på det sättet.
          </note>
          <note>
            I mitt inledningsanförande hade jag en lång redogörelse om varför
            jag anser att detta är fel och att det strider mot utlänningslagen
            och förarbetena i utlänningslagen. Sedan får jag nonchalanta besked
            från Maud Björnemalm om att det är en annan historia om de får
            asyl eller inte. Jag tycker att man i Sveriges riksdag på ett
            seriöst sätt skall diskutera inskränkningen, som jag kallar den,
            i asylrätten som infördes för ett och ett halvt år sedan. Det
            har sagts av invandrarministern och den övriga regeringen att
            denna åtgärd är tillfällig. Men när skall den upphävas? Hur långt
            tid skall något tillfälligt pågå enligt regeringen och socialdemokraterna?
            Är det två år, tre år eller fem år? Jag menar att det nu finns
            alla tänkbara möjligheter att upphäva detta beslut och återgå
            till det som vi var överens om enligt den utlänningslag som vi
            tidigare har antagit här i riksdagen. Det är inte fråga om något
            annat från vänsterpartiets sida än att man skall följa den utlänningslag
            som
          </note>
          <note>
            Sveriges riksdag har antagit i enighet.
          </note>
          <note type="speaker">
            Anf. 18 MARIA LEISSNER (fp) replik:
          </note>
          <note>
            Fru talman! Maud Björnemalm säger att vi inte förstår varandra
            när det gäller viseringspolitiken och diskussionen om dokumentlösheten.
            Det är kanske sant att vi inte förstår varandra. Men jag tror
            ändå att Maud Björnemalm mycket väl förstår vad det handlar om.
          </note>
          <note>
            Viseringarna används som ett instrument för att stoppa asylsökande.
            Det uttalas klart på olika ställen, bl.a. i den promemoria som
            jag citerade ur nyss. Där sägs det klart ut att man ställer hårdare
            krav på konferensdeltagare från vissa länder som kommer till Sverige,
            eftersom det har hänt att en del av dem har passat på att söka
            asyl när de var i
          </note>
          <note>
            Sverige. Då kan man ju inte ge viseringar i framtiden till människor
            från dessa länder. Det går ju inte, om de missbrukar viseringen
            så pass att de utnyttjar den till att söka asyl när de väl har
            kommit till Sverige.
          </note>
          <note>
            Detta är mycket naket, mycket belysande och inte det enda exemplet.
            Viseringstvånget släpps för människor från de östeuropeiska länderna,
            inte när deras ekonomier blir bättre utan när de inte längre har
            några politiska skäl att fly. Vi vet också att man i Sverige medvetet
            använder sig av viseringsinstrumentet när det gäller sanktioner
            mot flygbolagen för att se till att folk inte kan komma fram till
            vår gräns om de inte har visum och andra dokument i vederbörlig
            ordning. Som jag har sagt förrut tror jag att det skulle bli mindre
            problem med flyktingsmugglare och dokumentlöshet, om man lät rätten
            att söka asyl förverkligas på det sättet att folk fick lov att
            komma fram till gränsen.
          </note>
          <note>
            Maud Björnemalm sade att jag ägnade mig åt svartmålning. Jag
            är kanske negativ och kritisk, och det kan man om man vill kalla
            för svartmålning.
          </note>
          <note>
            Men folkpartiet liberalerna är inte ensamma om att vara kritiska.
            Ser man på världen utanför riksdagen, finner man att det märkliga
            har hänt att regeringen utsätts för konstant kritik från i princip
            alla frivilligorganisationer och kyrkor, eftersom man tycker att
            regeringen brister när det gäller humanitet i flyktingpolitiken.
            Det borde egentligen vara ett större bekymmer för Maud Björnemalm
            att regeringen konstant hamnar i motsatt ställning till frivilliga
            organisationerna.
          </note>
          <note>
            Jag vill också gärna instämma i vad Rune Backlund sade om tvåårsregeln
            och den stora risken för att män kan använda tvåårsregeln som
            ett instrument för att i värsta fall misshandla sina fruar. Jag
            tycker att det är hög tid att ompröva tvåårsregeln för att rädda
            dessa kvinnor som har en mycket besvärlig situation.
          </note>
          <note>
            Till sist vill jag fråga Maud Björnemalm hur hon tänker visa
            den särskilda hänsynen till flyktingbarnen, som hon talade om.
            Hur kommer det sig att man kan låsa in ungefär 300 flyktingbarn
            i halvåret? Det är ingen särskild hänsyn till flyktingbarnen.
          </note>
          <note type="speaker">
            Anf. 19 GULLAN LINDBLAD (m) replik:
          </note>
          <note>
            Fru talman! Utskottets talesman är så bekymrad över en eventuell
            framtida regerings och riksdags politik att hon inte hinner svara
            på de få frågor som man ställer. Men jag är, fru talman, ganska
            säker på att det även i en kommande riksdag kommer att finnas
            människor som har både ett varmt hjärta och ett generöst sinnelag
            och som vill ge en fristad till dem som skall vara i Sverige.
            Men de kommer säkert också att ha en klar hjärna och vara beredda
            att ställa vissa krav på de människor som kommer hit. Jag tror
            att många av oss som nu debatterar är överens om denna grundinställning.
          </note>
          <note>
            Jag tycker också att vi inte skall göra oss skyldiga till överord
            som när vi t.ex. jämför Raoul
          </note>
          <note>
            Wallenberg -- som offrade personliga tillgångar, sin egen bekvämlighet,
            ja som till och med var beredd att offra sitt eget liv och som
            tiggde pengar för att rädda judar från förintelsen -- med de samvetslösa
            människor som i dag gör sig stora pengar på att till
          </note>
          <note>
            Sverige mer eller mindre lura människor som egentligen inte är
            flyktingar.
          </note>
          <note>
            Jag frågade hur regeringens företrädare ställer sig till våra
            krav på en översyn av straffbestämmelserna när det gäller människor
            som kommer hit på falska premisser. Högsta domstolen har ju faktiskt
            påpekat att lagrådet vid tillkomsten av den gällande utlänningslagen
            föreslog att ansvarsbestämmelserna skulle ses över. Utskottet
            har också gjort en sådan beställning.
          </note>
          <note>
            Jag vill också hänvisa till den reservation som vi har tillsammans
            med centerpartiet. Där kräver vi att regeringen lägger fram ett
            förslag om utvisning på grund av brott. Här delar vi våldskommissionens
            uppfattning ''att reglerna för utvisning på grund av brott bör
            ses över med syfte att undersöka hur reglerna tillämpats och i
            vilken mån de ger utrymme för godtycke''. Jag vill fråga om regeringens
            företrädare, utskottsmajoriteten, har för avsikt att arbeta för
            en sådan översyn. Det är som jag sade viktigt att vi är generösa
            och till ta hit människor som behöver skydd. Men vi skall inte
            heller blunda för att väldigt många utlänningar begår svåra brott
            i Sverige. På tidigare jungfrulig mark har man t.o.m. infört narkotika
            och annat.
          </note>
          <note>
            Detta måste beivras.
          </note>
          <note type="speaker">
            Anf. 20 MAUD BJÖRNEMALM (s) replik:
          </note>
          <note>
            Fru talman! Det är väl bäst att jag börjar med
          </note>
          <note>
            Gullan Lindblad, så att jag hinner med och inte glömmer bort
            det.
          </note>
          <note>
            När det gäller brotten har faktiskt våldskommissionen för en
            kort tid sidan kommit med sitt betänkande. Jag utgår ifrån att
            det skall behandlas i vanlig ordning, dvs. det skall ut på remiss.
            Därefter skall resultatet av remissomgången behandlas i regeringskansliet.
            Så småningom läggs det väl fram ett förslag.
          </note>
          <note>
            När det gäller tvåårsregeln menar jag att man måste skilja på
            vad tvåårsregeln är till för. Som jag sade i mitt anförande är
            det hot och våld som förekommer mot de utländska kvinnorna. Skall
            man helt komma till rätta med de här problemen måste naturligtvis
            situationen bli bättre i de länder varifrån kvinnorna kommer.
            Där måste kvinnorna få bättre möjligheter till arbete och inkomst.
            De får inte bara vara beroende av drömmen om ett bättre liv här
            i
          </note>
          <note>
            Sverige.
          </note>
          <note>
            Den 13 december skärptes alltså kraven på vilka som skall få
            asyl och uppehållstillstånd i Sverige.
          </note>
          <note>
            Men det finns ju inget hinder för människor att komma hit och
            få sin sak prövad. Det är naturligvis svårare efter den 13 december
            att få uppehållstillstånd. Jag är ledsen om Jan-Olof
          </note>
          <note>
            Ragnarsson uppfattade mitt svar som nonchalant.
          </note>
          <note>
            Det var absolut inte min mening att vara nonchalant. De som får
            stanna är sådana som enligt
          </note>
          <note>
            FN-konventionen är flyktingar och de som har ett starkt behov
            av skydd. Men det finns också personer som får stanna av humanitära
            skäl.
          </note>
          <note>
            Jämfört med andra länder har Sverige fortfarande en generös flyktingpolitik.
          </note>
          <note>
            Beträffande förvar av barn vill jag framhålla att utskottet faktiskt
            skrev i betänkandet att förvar av barn bör få ske bara om det
            är oundgängligen nödvändigt. Man skall också pröva om det inte
            räcker med att barnen ställs under uppsikt. När man ser på statistiken
            över antalet barn i förvar måste man ändå säga att det är högst
            betydliga variationer. I mars togs 27 barn i förvar, och det är
            klart att varje barn som tas i förvar är ett barn för mycket.
            Men innan man dömer ut systemet måste man fråga sig varför barnen
            har tagits i förvar.
          </note>
          <note>
            Regeringen har såvitt jag kan påminna mig också gett rikspolisstyrelsen
            i uppdrag att analysera förvarstagandet av barn och återkomma
            till regeringen med en förklaring.
          </note>
          <note>
            Förste vice talmannen anmälde att Ragnhild
          </note>
          <note>
            Pohanka, Maria Leissner och Jan-Olof Ragnarsson anhållit att
            till protokollet få antecknat att de inte ägde rätt till ytterligare
            repliker.
          </note>
          <note type="speaker">
            Anf. 21 Statsrådet MAJ-LIS LÖÖW (s):
          </note>
          <note>
            Fru talman! Jag är litet konfunderad över uppdelningen på två
            debatter. För min del har jag litet svårt att skilja på vad jag
            bör säga nu och vad jag bör återkomma till senare. Om jag blandar
            ihop det här ber jag om ursäkt.
          </note>
          <note>
            När jag lyssnar på debatten och läser reservationerna -- och
            det är en livlig debatt och många reservationer -- kan jag ändå
            konstatera att det är en debatt i så att säga marginalen. Trots
            att det här är ett ämne som väcker starka känslor, som är föremål
            för ett ansenligt massmedialt intresse och som krävt så många
            frågesvars- och interpellationssvarstimmar här i kammaren, är
            det när det kommer till kritan ganska odramatiska betänkanden
            som socialförsäkringsutskottet presenterar i dag. Jag kan inte
            heller undvika att skicka en medlidandets tanke till den ledarskribent
            som i en folkpartitidning i veckan kände sig förvissad om att
            endast en ny regering efter valet skulle kunna ändra och nyskapa
            flyktingpolitiken.
          </note>
          <note>
            Han har inte mycket tröst att hämta i reservationerna och debatten
            här i dag. Jag kan inte påstå att nytänkandet precis firar några
            triumfer.
          </note>
          <note>
            Inte kan den som hoppas på något nytt, tydligt och klart få mycket
            stöd för det i debatten i dag. Jag kan inte heller underlåta att
            göra samma reflexion som
          </note>
          <note>
            Maud Björnemalm gjorde. Vad skall den här ledarskribenten tro
            på, om han lyssnade på Maria
          </note>
          <note>
            Leissner när hon talade om den ''sossemoderata''
          </note>
          <note>
            flyktingpolitiken. Med darr på rösten sade hon att hon hade önskat
            att socialdemokraterna hade sökt en annan samarbetspartner i de
            här frågorna.
          </note>
          <note>
            Det har väl inte undgått någon att det är just dessa moderater,
            som vi socialdemokrater misstänkliggörs för att ha samarbetat
            med i de här frågorna, som folkpartiet hade tänkt sig som samarbetspartner
            i regeringsställning. Vi diskuterar inte detta för att vi väntar
            oss en borgerlig regering, men jag trodde att ni gjorde det och
            att ni funderade i de banorna. Men egentligen fick jag svaret
            från Gullan Lindblad. I och med att hon gjorde jämförelsen med
            att vpk bildade regeringsunderlag för oss, talade hon om att det
            är den rollen som folkpartiet skall ha för en moderat regering.
            Men jag trodde att ni skulle regera tillsammans, presentera en
            gemensam regeringspolitik på den här punkten.
          </note>
          <note>
            Jag skulle först vilja titta litet i backspegeln. De två senaste
            budgetåren har varit år av större anspänning än någonsin i svenskt
            flyktingmottagande. Vi har klarat att ge 60 000 nya asylsökande
            tak över huvudet. Det var tillfälliga, provisoriska och inte alla
            gånger de bästa lösningarna som vi fick ta till. Det gick och
            det blev ett acceptabelt mottagande. Vi har heller inte någon
            gång under den här tiden givit upp arbetet på att korta väntetiderna,
            utan vi har konsekvent förstärkt utredarresurserna. Nu börjar
            vi alldeles påtagligt att se resultatet av detta.
          </note>
          <note>
            För första gången sedan 1985, när systemet med kommunmottagande
            startade, har vi tillräckligt många lediga kommunplatser att fördela
            på dem som får uppehållstillstånd. Vi behöver inte ha tusentals
            människor sitta långliga tider och vänta på förläggningar, medan
            vi tjatar och pressar oss till nya kommunplatser i kommunerna.
          </note>
          <note>
            Jag har svårt att hänga med när Jan-Olof
          </note>
          <note>
            Ragnarsson diskuterar detta. Det uppnådda läget beror glädjande
            nog på att kommunerna nu har ställt upp med fler platser, inte
            på att det är färre som skall ut till kommunplatser. Vid den senaste
            kvartalsrapporten från invandrarverket kan jag konstatera att
            när det totala kommunala flyktingmottagandet för kalenderåret
            1990
          </note>
          <note>
            summerats visar det sig att mottagandet på årsbasis fortsätter
            att öka. Totalt togs 22 200 flyktingar och jämställda emot, varav
            13 900 från förläggningar.
          </note>
          <note>
            Denna nivå ligger 5 % över 1989 års totala mottagande.
          </note>
          <note>
            Snabbare beslut, snabbare ut i kommun, snabbare genomströmning
            i asylsystemet, kortare tid på förläggning, allt detta leder egentligen
            bara till en sak, nämligen att vi kan se fram emot att behöva
            färre förläggningsplatser. Invandrarverket kan nu åtminstone börja
            planera för en nedläggning av de tillfälliga och provisoriska
            lösningarna. Redan har man kunnat se till att de mest provisoriska,
            jag vill påstå de sämsta lösningarna, dvs. de olika båtarna, har
            försvunnit.
          </note>
          <note>
            Men det här betyder inte att vi nu kan ropa hej och tro att vi
            har kommit över ån. Det finns fortfarande
          </note>
          <note>
            26 000 människor på förläggningarna. Väntetiden närmar sig visserligen
            ett snitt på ett år för dem som överklagar. För dem som får bifall
            i första instans går det mycket fortare. Det kan gå på några veckor.
          </note>
          <note>
            Men för dem som överklagar närmar vi oss nu ett snitt för väntetiden
            på ett år. Det angavs en gång i tiden, då väntetiden var 2--3
            år, som en acceptabel tid. Men vi är inte nöjda med det. Vi har
            föresatt oss att komma ned i de sex månader vi har satt upp som
            mål. Det ligger också inom räckhåll under
          </note>
          <note>
            1991.
          </note>
          <note>
            Vi kan konstatera att vi börjar få en stabilisering i en ansträngd
            situation, som dessutom innebär att vi vågar oss på det smått
            historiska steget att för första gången på närmare 15 år ganska
            rejält höja den kvot av inbjudna flyktingar som vi ställer till
            FNs flyktingorgans förfogande. Det är någonting som vi alla i
            den här kammaren, i alla partier, har önskat under många år. Detta
            har vi, som jag sade, klarat genom att envist satsa på att få
            ned väntetiderna, men också genom att fast och konsekvent slå
            vakt om asylrätten för dem som har de starkaste skyddsbehoven.
          </note>
          <note>
            Är det fortfarande en generös flyktingpolitik?
          </note>
          <note>
            Detta är uppenbarligen ett av de bästa exemplen på det gamla
            goda talesättet att allting är relativt. När jag i dag får upprop
            och krav på återgång till den generösa flyktingpolitik som rådde
            före december
          </note>
          <note>
            1989, kan jag inte undgå att erinra mig det tumult som uppstod
            här i kammaren, inte minst uppe på läktaren, i maj 1989, när vi
            skulle fatta beslutet om den flyktinglagstiftning som det i dag
            hänvisas till skulle ha varit så bra och generös.
          </note>
          <note>
            De stora enskilda organisationerna och humanitärorganisationerna
            har aldrig varit nöjda med någon regerings flyktingpolitik. Det
            har alltid,
          </note>
          <note>
            Maria Leissner, varit en sälta i debatten. Jag tycker att de
            skall ha den inställningen. Det är inget nytt att de vill pressa
            oss alla här framför sig. Så kommer det alltid att vara. Men jag
            skall gärna tillstå att den lagparagraf som vi bygger praxis på
            är stramare.
          </note>
          <note>
            Det vet ni, för ni har själva varit med och beslutat om den lag
            där paragrafen finns. Den lagen blev nödvändig just för att vi
            skulle försvara asylrätten.
          </note>
          <note>
            Låt mig än en gång påpeka -- jag vet inte hur månger jag får
            säga detta, för debatten drivs som om det bara handlade om konventionsflyktingar
            i dag -- att det inte bara är konventionsflyktingar som får uppehållstillstånd
            i Sverige i dag. I själva verket är majoriteten av dem som får
            bifall sådana som tidigare hade fallit under de två paragraferna
            om de facto-flyktingar och krigsvägrare, men som har bedömts ha
            så starka skyddsbehov att de får uppehållstillstånd eller också
            handlar det om humanitära skäl. Detta gäller alltså majoriteten
            av bifallen i dag. Konventionsflyktingarna är fortfarande i minoritet.
          </note>
          <note>
            Men det är klart att det med fler ärenden med nödvändighet också
            kommer fler avslag. Det är avslagen som syns. Det är de som är
            svåra för alla inblandade, som engagerar och mobiliserar opinioner,
            som det ställs frågor om här i kammaren, som beskrivs i lokalpressen
            och som Jan-Olof
          </note>
          <note>
            Ragnarsson och andra får brev om. Men det blir också ett och
            annat bifall, kära kammarledamöter.
          </note>
          <note>
            Som jag har haft anledning att påpeka i en debattartikel i dag
            blir det i själva verket, utslaget på en arbetsvecka, ett bifall
            var sjunde minut, nästan 6 000 hittills under det här året. I
            april hade vi vad man skulle kunna kalla all time high i fråga
            om bifall, då 1 723 människor fick uppehållstillstånd i Sverige.
            Men allting är relativt.
          </note>
          <note>
            Man kan också försöka bedöma detta utifrån en annan utgångspunkt
            och göra en internationell jämförelse. Bifallsprocent, väntetider,
            mottagande, förläggningsverksamhet och invandringspolitik, dvs.
            stödet till start i det nya landet, står sig utomordentligt gott
            i jämförelse med andra länder. Det gör även vårt mottagande av
            flyktingbarn. Vide har redan nämnts i debatten.
          </note>
          <note>
            Regeringen gav socialstyrelsen i uppdrag att kartlägga och belysa
            flyktingbarnens situation ur olika aspekter. Vi har fått en utförlig
            rapport i tio delar plus en sammanfattning. Den sammanfattande
            slutsatsen är att mottagandet är i stort sett bra. Men det finns
            en hel som kan göras bättre. Det skall vi ta fasta på. Självklart
            finns det fortfarande brister, Rune Backlund. Sådana finns alltid.
            Det finns alltid saker som kan göras bättre.
          </note>
          <note>
            Om så inte vore förhållandet, skulle vi inte behöva jobba i detta
            hus.
          </note>
          <note>
            Vi skall nu ta fasta på detta. Inte minst är det väldigt bra
            att få en samlad bild. Jag tror att det har funnits mycken samlad
            kunskap om delvis nya och svåra problem som har mött oss, inte
            minst det under 1980-talet för hela Europa nya och svåra problemet
            med de ensamma flyktingbarnen. Det har funnits mycken kunskap
            runt om i landet hos lärare och sjukvårdspersonal och andra som
            har engagerat sig i detta. Det är bra om vi kan samla denna kunskap.
          </note>
          <note>
            När jag ändå nämner barnen, vill jag även ta upp frågan om förvar
            av barn. Den stora kritiken tidigare har riktats mot att det inte
            har funnits någon statistik. Nu har vi emellertid fått en statistik,
            vilket är utmärkt. Den är fortfarande litet bräcklig, och man
            man måste skrapa ganska mycket på den för att vi skall kunna följa
            utvecklingen kontinuerligt och få jämförelsetal. Detta jobbar
            vi med tillsammans med rikspolisstyrelsen.
          </note>
          <note>
            Denna statistik för några jämförelsemånader tillbaka i tiden
            visade att antalet barn som hade tagits i förvar var stort. Det
            är självklart. Någon sade att KU har uttryckt oro för detta. Men
            vem är inte orolig och fundersam inför detta? Jag har förelagt
            riksdagen ett förslag till lag, och riksdagen har antagit denna
            lag, där möjligheten att ta barn i förvar ytterligare begränsas.
            Vi tror dock inte att den kan avskaffas helt. Men vi skall begränsa
            den så mycket som möjligt.
          </note>
          <note>
            Ändå ökar alltså antalet i förvartagna barn enligt denna statistik.
            Då måste jag naturligtvis fråga mig vad som händer. Vad sysslar
            polisen egentligen med? Jag bad rikspolisstyrelsen om en förklaring.
          </note>
          <note>
            Dess förklaring var att antalet utvisningar var högre och att
            det var ett osedvanligt stort inslag av barnfamiljer i utvisningsärendena.
            Man pekade också på att mellan 80 och 90 % av utvisningarna hade
            verkställts utan förvar av barn.
          </note>
          <note>
            Detta slår jag mig inte till ro med. Vi skall därför förfina
            statistiken. Vi skall göra det möjligt att bättre följa upp detta.
            Om det visar sig att man använder förvarsinstrumentet på ett sätt
            som vi inte hade avsett i lagstiftningen, måste vi se till att
            så inte sker.
          </note>
          <note>
            Fru talman! Detta var backspegeln och den dagsaktuella situationen.
            Men på sikt då? Hur skall det se ut i framtiden? Också det måste
            man ge sig tid att fundera på. Vi som arbetar politiskt vet att
            det inte finns mycket som en gång för alla är givet.
          </note>
          <note>
            För att klara det dagliga vattentrampandet måste man ibland få
            näsan över vattenytan så pass mycket att man kan se bort mot horisonten.
          </note>
          <note>
            Denna diskussion har vi nu fått en bra underlag för.
          </note>
          <note>
            Riksdagen har fått en proposition på sitt bord. Jag hoppas att
            den skall initiera debatten och att alla partier tar tag i denna
            fråga i sitt motionsskrivande.
          </note>
          <note>
            Det kommer att bli gott om tid till debatt, eftersom ärendet
            inte skall behandlas förrän i höst och det dessutom är mycket
            principiellt. Vi får ytterligare tid till debatt, när vi så småningom
            skall börja snickra på paragrafer och tillämpning.
          </note>
          <note>
            En sak är jag i alla fall övertygad om kommer att bestå -- och
            kanske bli ännu nödvändigare i framtiden. För att göra flyktingpolitik
            och invandrarfrågor begripliga både här i kammaren och ute bland
            folket måste man envist hålla fast vid strävan att försöka definiera
            och rama in vilka av mänsklighetens alla bekymmer som vi kan angripa
            och lösa genom flyktingmottagande i Sverige. Vilka problem måste
            vi först och främst möta med en aktiv flyktingpolitik på den internationella
            arenan?
          </note>
          <note>
            Jag tillät mig i den första debatten notera att alla talare med
            flyktingpolitik menade svenskt flyktingmottagande. Men vi måste
            komma ihåg att flyktingpolitik är så mycket mer. Återigen: Vid
            sidan av flyktingpolitiken; hur förhåller vi oss till den övriga
            migrationen? Hur skall vi inom ramen för den reglerade invandringen
            även klara av att underlätta frivillig rörlighet över gränserna,
            tillfällig eller permanent? Det är någonting som vi bejakar och
            välkomnar och som vi kommer att få se framöver alltmer i internationaliseringens
            spår.
          </note>
          <note>
            Även om vi bejakar ett generöst flyktingmottagande, och även
            om vi kan vara överens om att invandringen har varit både positiv
            och nödvändig för Sverige, kan ingen människa mena att förhållandena
            är bra så länge människor tvingas hit för att rädda liv och lem.
          </note>
          <note>
            Det måste finnas en önskan hos oss alla att skapa en värld, där
            människor som kommer hit och bosätter sig i Sverige kan göra detta
            av egen fri vilja. Jag tycker att vi skall kunna diskutera inslag
            i vår invandringspolitik som bygger på denna tanke.
          </note>
          <note>
            I den nya propositionen presenterar vi tänkbara principer för
            en sådan aktiv och sammanhållen flykting- och immigrationspolitik.
            Propositionen utgår från att vi skall kunna föra en politik, som
            underlättar det frivilliga flyttandet, ger skydd åt dem som tvingas
            till flykt men även långsiktigt bidrar till att orsakerna bakom
            flyktingtragedierna undanröjs.
          </note>
          <note>
            Många av de områden som vi tar upp har redan invandringspolitisk
            och mer praktisk bakgrund, t.ex. frågan om utlänningsnämnden,
            frivilligorganisationernas roll, flyktingmottagandet och medborgarskapsfrågorna
            i vilka har berörts tidigare i dag. Det som har mest bärighet
            på vad vi diskuterar i dag är ändå hur vi skall förhålla oss till
            flykting- och invandringspolitiken. Vi menar att vi måste bli
            mycket tydligare i vår definition av vad som skall kunna ge en
            absolut rätt att få bosätta sig här när man kommer och ''knackar
            på vår dörr''
          </note>
          <note>
            som asylsökande.
          </note>
          <note>
            Fru talman! Jag konstaterade inledningvis -- jag kanske t.o.m.
            raljerade litet grand omkring detta --
          </note>
          <note>
            att det är en stor enighet och att det inte finns så väldigt
            mycket spännande nytänkande i reservationerna. Men jag vill ändå
            allvarligt understryka att enigheten i stora drag i dessa frågor
            är en styrka. Vi debatterar ofta högljutt enskildheterna. Vi kan
            också ha en diskussion om vad som är en generös flyktingpolitik
            och vad som krävs av en sådan. Men ingen i denna kammare ifrågasätter
            begreppet generös flyktingpolitik. Vi kan diskutera vad som krävs
            för att vi skall kunna ha en bra invandringspolitik. Men ingen
            i denna kammare i frågasätter egentligen att den reglerade invandringen
            skall följas upp av åtgärder till stöd för att invandrarna skall
            kunna integreras i det svenska samhället. Den grundläggande sammanhållningen
            i parlamentet har varit viktig för att kämpa de krafter ute i
            samhället som bara vilar på okunnighet, intolerans och t.o.m.
            rasism. Vi borde inte hålla oss för goda utan också inse faran
            i att här i kammaren hålla på att anklaga varandra för att skapa
            främlingsfientlighet eller att sanktionera främlingsfientlighet,
            såsom Maria
          </note>
          <note>
            Leissner uttryckte det senast. I värsta fall skapar vi myten
            att främlingsfientlighet är sanktionerad.
          </note>
          <note>
            Eller också står vi här och grälar med varandra om vems fel det
            är, så blir fältet fritt för dem som vill agera vid sidan av.
            Vi vet att det finns många som tänker agera på fältet vid sidan
            av, även om vi alla är övertygade om att de kommer att vara ganska
            få även efter höstens val.
          </note>
          <note>
            Jag vill avsluta mitt inlägg med att uttrycka en förhoppning
            om -- vi må debattera och diskutera hur frejdligt som helst och
            byta åsikter här i kammaren -- att vi när vi går ut i valrörelsen
            skall vara eniga och tillsammans bita huvudet av skammen.
          </note>
          <note type="speaker">
            Anf. 22 MARIA LEISSNER (fp) replik:
          </note>
          <note>
            Fru taman! Invandrarministern är bekymrad, liksom Maud Björnemalm,
            över den framtida regeringen. Jag tycker att det är trevligt att
            höra att ni förväntar er ett regeringsskifte, det gör jag också.
          </note>
          <note>
            Vi är inte helt hundraprocentigt eniga i flyktingpolitiken med
            moderaterna. Det vore underligt om vi hade varit eniga även där,
            men vi är eniga på många andra punkter. Det handlar trots allt
            om två olika partier med två olika ideologier.
          </note>
          <note>
            Om vi får väljarnas förtroende, vilket inte är avgjort än, kommer
            vi att ha intressanta och förhoppningsvis fruktbärande diskussioner
            om hur inte minst flyktingpolitiken kommer att se ut. En sak är
            säker: Vi är synnerligen samstämmiga när det gäller hur mottagningen
            skall fungera, en fråga som tas upp i nästa betänkande som vi
            behandlar i dag.
          </note>
          <note>
            Det är bara att konstatera att den framtida regeringen, om den
            inte blir socialdemokratisk, i varje fall inte lär föra en mer
            restriktiv flyktingpolitik än nu. Det är ett hopp så gott som
            något.
          </note>
          <note>
            Det är intressant att notera Maj-Lis Lööws uttalande att det
            gick bra att ta emot 60 000
          </note>
          <note>
            människor. De har blivit acceptabelt mottagna. Vi har fått en
            stabilisering, därför höjer vi flyktingkvoten. I eftermiddag får
            jag ett interpellationssvar från Maj-Lis Lööw om huruvida man
            avser att upphäva 13 december-beslutet, som det kallas för. Det
            är kanske andra argument som jag kommer att få höra då. Men vi
            får väl se.
          </note>
          <note>
            Maj-Lis Lööw talar om att flyktingpolitiken inte har förändrats
            särskilt mycket. Hon säger att det finns en och annan ansökan
            som fått bifall och vill tala om de många som får lov att stanna.
            Men förändringen sedan beslutet den 13 december har blivit att
            det inte längre är 80--85 % som får stanna utan bara ungefär 40
            %. Ändå är sammansättningen av de asylsökande på ett ungefär likadan
            som den var för ett och ett halvt år sedan. Skälen för att fly
            är inte annorlunda.
          </note>
          <note>
            Världen ser inte mycket annorlunda ut, men
          </note>
          <note>
            Sverige har blivit annorlunda. Då kommer jag över till frågan
            om de facto-flyktingarna, som Maj-Lis
          </note>
          <note>
            Lööw inte berör särskilt ingående i sitt anförande.
          </note>
          <note>
            Det stora problemet med den proposition som nu föreligger är
            att man inte vill ha kvar en lagreglering av de facto-flyktingarnas
            rätt till skydd.
          </note>
          <note>
            Ambitionen i övrigt må vara god när det gäller den internationella
            analysen, men hur kan man hävda att vi kommer att ha en generös
            flyktingpolitik även i framtiden, om vi vill rycka undan lagregleringen
            om skydd till de facto-flyktingar? Jag får inte det resonemanget
            att gå ihop.
          </note>
          <note type="speaker">
            Anf. 23 GULLAN LINDBLAD (m) replik:
          </note>
          <note>
            Fru talman! Talet om en eventuellt ny regering tror jag att vi
            skall lämna därhän. Jag säger som gamle
          </note>
          <note>
            Gunnar Hedlund att vi nog inte skall sälja några skinn förrän
            björnen är skjuten. I dag skall vi diskutera dagens flyktingpolitik.
            Det är ämnet för debatten.
          </note>
          <note>
            Jag tycker att det är bra att Maj-Lis Lööw säger att det i stora
            drag råder stor samstämmighet här i riksdagen när det gäller de
            övergripande målen för vår flyktingpolitik. Men att vi är överens
            i många frågor innebär ju inte att vi inte kan vara kritiska på
            en del punkter. Det är inget tvivel om att vi är mycket kritiska
            när det gäller väntetiderna. Där har
          </note>
          <note>
            Maj-Lis Lööw sagt att vi nu snart är framme vid målet, det mål
            som vi fastställde när invandrarverket fick sin nya organisation,
            dvs. 14
          </note>
          <note>
            dagar--4 veckor för enkla ärenden och högst 6
          </note>
          <note>
            månader vid överklagningsärenden. Men det har ändå varit väldigt
            långa tider. Jag vill erinra om att vi har gett många nya anslag
            till invandrarverket sedan dess. Jag tycker nog att vi har skäl
            att förvänta oss att här händer mycket och att det händer snabbt.
          </note>
          <note>
            Jag kan säga att jag i vissa stycken är fundersam och kritisk.
            Det gäller bl.a. ettårsregeln. Jag vill ställa en fråga till Maj-Lis
            Lööw: Gäller ettårsregeln fortfarande? Jag vill ha ett ja som
            svar på den punkten.
          </note>
          <note>
            På en punkt skiljer sig moderaterna, tillsammans med flera andra,
            i synen på s.k.
          </note>
          <note>
            arbetskraftsinvandring. Det var inte mer än 187
          </note>
          <note>
            personer, om jag inte minns fel, som budgetåret
          </note>
          <note>
            1989/90, under denna högkonjunktur, fick komma till Sverige på
            rent arbetsmässiga grunder. Vi tycker inte -- jag tror att många
            håller med mig -- att det ända sättet att få komma till Sverige
            och arbeta skall vara att söka asyl. Undra på att det blir långa
            väntetider.
          </note>
          <note>
            Moderaterna är alltså mycket mera öppna för ökad arbetskraftsinvandring.
            Nu vet jag att detta berörs i det nya betänkandet som jag tyvärr
            endast hunnit snabbläsa. Man talar där om större flexibilitet,
            men vad innebär det? Jag tycker att regeringen är ganska rigid
            på den punkten.
          </note>
          <note>
            Till sist: Jag ställde tidigare frågor om striktare regler för
            utlänningar som begår brott och som kommer hit på falska premisser.
            Är regeringen beredd att gå oss till mötes på den punkten, och
            när kan vi vänta några förslag?
          </note>
          <note>
            Anf. 24 JAN-OLOF RAGNARSSON (v)
          </note>
          <note>
            replik:
          </note>
          <note>
            Fru talman! Jag vill börja med att säga till invandrarministern
            att det är viktigt att vi slår vakt om solidariteten och människors
            lika värde. Jag lovar att vi i den här valrörelsen med kraft kommer
            att bekämpa alla tendenser till rasism och främlingsfientlighet.
            Jag kommer att ta upp detta i nästa debatt då betänkandet om invandring
            skall behandlas.
          </note>
          <note>
            När det gäller barn i förvar finns det nu nya siffror i invandrarverkets
            statistik. Det är positivt och bra att invandrarministern ser
            med oro på dessa siffror.
          </note>
          <note>
            Den socialdemokratiske företrädaren som tidigare var uppe i debatten
            sade att det bara fanns 27 barn i förvar under mars 1990. Men
            under första kvartalet
          </note>
          <note>
            1991 togs 169 barn i förvar. Det blir litet konstigt om man bara
            tar en siffra lösryckt för en månad.
          </note>
          <note>
            Man måste se till helheten. 169 barn tagna i förvar är rekord
            sedan den nya lagen trädde i kraft. Under tredje kvartalet 1990
            togs 132 barn i förvar och under fjärde kvartalet 162 barn. Också
            jag ser verkligen med oro på att antalet barn i förvar ökar successivt.
          </note>
          <note>
            Invandrarministern sade att den 13 december 1989
          </note>
          <note>
            blev det nödvändigt att fatta beslut om restriktioner i utlänningslagen.
            Regeringen ansåg då att beslutet var nödvändigt, men vänsterpartiet
            delade inte denna uppfattning. Jag vill fråga: Är det nödvändigt
            att i dagens läge fortfarande hålla fast vid 13 december-beslutet?
            Det vore inressant att få svar på den frågan.
          </note>
          <note type="speaker">
            Anf. 25 RUNE BACKLUND (c) replik:
          </note>
          <note>
            Fru talman! Invandrarministern gjorde några kommentarer kring
            barnens situation vid flyktingmottagandet med adress till mig.
            Vi i centerpartiet har tagit upp just flyktingbarnens situation.
            Om man ser på utvecklingen har det under de senaste två--tre åren
            varit en väldigt kraftig anspänning i mottagningssystemet, och
            de vuxnas problem tenderar hela tiden att ta överhanden. Flera
            av oss som deltar i denna debatt har haft anledning att besöka
            förläggningar och slussar. Vi kunde då konstatera att den tid
            och det engagemang som har funnits över till att ägna sig åt barnen
            kanske inte har varit tillräckligt. Det är positivt att man nu
            har gjort en värdering. Skälet till att det är angeläget att ta
            itu med bristerna är att nu när situationen blir något lugnare,
            är det viktigt att man passar på att utbilda personalen -- såväl
            invandrarverkets personal som landstingens och kommunernas --
            så att den kan ta sig an de brister som har upptäckts. Då är man
            bättre förberedd att kunna åstadkomma ett bättre mottagande för
            barnen, om läget skulle förändras. Det är beklagligt att en del
            av detta tappades bort i mottagarorganisationen när läget var
            som värst.
          </note>
          <note>
            Det var visserligen förklarligt, men det var inte försvarligt.
          </note>
          <note>
            Det förvånar också mig att siffrorna är så höga när det gäller
            förvarstagande av barn.
          </note>
          <note>
            Invandrarministern sade att hon har bett rikspolisstyrelsen att
            undersöka varför det förhåller sig på det här sättet och om statistiken
            går att förfina. Jag undrar: Hade detta inte kunnat lösas på ett
            annat sätt? Har vi inte hamnat i en situation där polisen av slentrian
            fattar beslut om förvarstagande? Kan vi inte pröva att slopa förvarstagandereglerna
            när det gäller barn och se vad det får för konsekvenser? Vi föreslår
            i vår reservation att denna möjlighet skall tas bort. Jag är inte
            så övertygad om att förändringarna skulle bli särskilt dramatiska.
            Det har gått slentrian i att ta till förvarstaganderegler, även
            när det kanske inte behövs.
          </note>
          <note>
            Sedan gled invandrarministern över till att något kommentera
            sin egen proposition. Vi har anledning att diskutera den vid ett
            antal tillfällen framöver. På vissa punkter har jag svårt att
            utläsa ur propositionen hur man tänker sig att invandrar- och
            flyktingpolitiken skall fungera. Propositionen är väldigt allmänt
            hållen, och ibland är det svårt att bedöma hur vissa nya regler
            är tänkta att förhålla sig till de regler som nu gäller. Det är
            inte alldeles enkelt att fullt ut kommentera regeringens förslag
            på dessa punkter, men vi får kanske tillfälle att räta ut frågetecknen
            under senare debatter.
          </note>
          <note type="speaker">
            Anf. 26 RAGNILD POHANKA (mp)
          </note>
          <note>
            replik:
          </note>
          <note>
            Fru talman! I mitt inledningsanförande talade jag om flyktingpolitiken
            i stort i världen och hur den kan indelas.
          </note>
          <note>
            13 december-beslutet hade verkligen en avgörande inverkan, fast
            det inte märktes under första månaden efteråt. Nu är det under
            40 % som får stanna och innan var det över 80 %. Det innebär en
            dryg halvering, så skillnaden mot tidigare är stor. Vi anser att
            det är dags för en förändring. Vi kan naturligtvis inte förutsäga
            hur många procent som skall få stanna, eftersom det beror på skyddsbehovet
            och om det rör sig om konventionsflyktingar eller de facto-flyktingar.
          </note>
          <note>
            Men man skulle mycket väl kunna vara nöjd med
          </note>
          <note>
            Genèvekonventionen om bara bedömningen vore generös. Det är oerhört
            svårt att göra skillnad mellan de facto-flyktingar och konventionsflyktingar.
            Men bedömningen är i dag inte generös.
          </note>
          <note>
            Vi förutspådde under debatterna att antalet förvarstagande av
            barn skulle öka när de nya lagparagraferna började tillämpas,
            så vi är inte förvånade.
          </note>
          <note>
            Det är en sak som jag undrar över när det gäller svenskt medborgarskap.
            Det talas om att det skall utredas om man skall kunna ta tillbaka
            ett svenskt medborgarskap från människor som redan har fått ett
            sådant. Det är egentligen väldigt allvarligt. Man kan vara restriktiv
            när man beviljar ett svenskt medborgarskap, men människor får
            ju aldrig känna någon trygghet, om de inte kan lita på att de
            har fått ett svenskt medborgarskap för alltid.
          </note>
          <note>
            Man kan inte vara tillräckligt noga i valet av sina föräldrar,
            brukar det sägas. Därför skall man inte välja sådana föräldrar
            som löper risk att bli flyktingar. Inte ens i Sverige gäller barnkonventionen
            fullt ut för flyktingbarn. Det är viktigt att vi betonar just
            barnkonventionen när det gäller flyktingbarnens situation i fråga
            om sjuk- och hälsovård, förvarstagande osv.
          </note>
          <note>
            Vi i miljöpartiet ser inget skäl att öka arbetskraftsinvandringen
            när det finns så många flyktingar här både med högre utbildning
            och med goda kunskaper. När de har fått lära sig det svenska språket
            kan de få arbete. Flyktingar skall inte få stanna på grund av
            att vi behöver arbetskraft, men de som får stanna måste ju beredas
            arbete.
          </note>
          <note>
            Anf. 27 Statsrådet MAJ-LIS LÖÖW (c)
          </note>
          <note>
            replik:
          </note>
          <note>
            Fru talman! Jag vill instämma i det som Gullan
          </note>
          <note>
            Lindblad sade. Det där med ny regering kan vi lämna därhän.
          </note>
          <note>
            Min fråga till Maria Leissner löd: Är det skumt eller inte att
            samarbeta med centern och moderaterna i vissa frågor när det gäller
            flykting- och invandrarpolitiken? Maria Leissner försöker att
            föresäva att det har varit otillständigt av socialdemokraterna
            att samarbeta med dessa partier i stället för med folkpartiet.
            I så fall kan man fråga sig hur ni skall kunna regera tillsammans,
            för ni hävdar ju att ni skall kunna göra det.
          </note>
          <note>
            Maria Leissner lämnade ett besked till frivilligorganisationerna,
            ett besked som är som en sälta i debatten. Hon sade att reglerna
            kan åtminstone inte bli mindre generösa än vad de är i dag, och
            det var ju en tröst för tigerhjärtan.
          </note>
          <note>
            Rune Backlund, Gullan Lindblad och Ragnhild
          </note>
          <note>
            Pohanka tog upp frågan om förvarstagande av barn. Rune Backlund
            har rätt när han säger att man borde ha frågat sig om det hade
            gått att lösa på annat sätt.
          </note>
          <note>
            Rikspolisstyrelsen redovisar dessutom att man till
          </note>
          <note>
            80--90 % har löst det på annat sätt, dvs. genom att inte ta barnen
            i förvar. Vad som framhålls i den av riksdagen antagna lagen var
            också att man skall försöka att lösa det i första hand på annat
            sätt. Men om man nu har intrycket att så inte sker, utan att dessa
            frågor handläggs mer slentrianmässigt, finns det all anledning
            att ta reda på om det är detta som ligger bakom.
          </note>
          <note>
            Inte heller jag vill dra för stora växlar på nedgången från februari
            till mars, från 74 till 27 fall -- det är ännu så länge ett tillfälligt
            och bräckligt underlag --
          </note>
          <note>
            men det kan ändå vara så att en del av rikspolisstyrelsens förklaring
            håller, att det just då var många utvisningar med barnfamiljer
            inblandade. Men jag lovar: Vi skall fortsätta att följa utvecklingen
            på den punkten.
          </note>
          <note>
            Gäller ettårsregeln? frågar Gullan Lindblad. Med det menar hon
            väl den regel som säger att barnfamiljer skall ha besked av invandrarverket
            inom ett år och att de annars i princip får stanna. I
          </note>
          <note>
            dag ligger invandrarverket långt under ett år i genomsnittlig
            beslutstid. Detta har också varit ett sätt att prioritera barnfamiljerna.
          </note>
          <note>
            Rune Backlund påpekar mycket riktigt att de vuxnas problem kan
            komma att ta överhanden. Det förhållandet att barnfamiljerna skall
            prioriteras när det gäller väntetider har medfört att jag när
            jag kommit ut på flyktingförläggningarna mött många som är bekymrade
            och förtvivlade, framför allt ensamstående män. De har förstått
            att de har fått längre väntetider därför att vi har prioriterat
            barnfamiljerna, men det har de också uttryckt förståelse för.
          </note>
          <note>
            Vad gäller decemberbeslutet skall jag mycket riktigt lämna ett
            interpellationssvar i eftermiddag.
          </note>
          <note>
            Men jag har också i tisdags besvarat en fråga från
          </note>
          <note>
            Hans Göran Franck om detta. Jag tyckte också att jag lämnade
            ett svar när jag i mitt inledningsanförande beskrev hur det ligger
            till. Jag sade att vi faktiskt ännu inte kan ropa hej, eftersom
            vi fortfarande har 26 000 människor i förläggningarna och fortfarande
            ungefär ett års väntetid för dem som får vänta längst. Vi vet
            mot bakgrund av erfarenheterna från 1989 inte om den nedgång som
            vi har haft bara är säsongsmässig. Det kom 23 000 personer under
            det sista halvåret 1989.
          </note>
          <note>
            Det är alltid en säsongmässig uppgång under hösten.
          </note>
          <note>
            Det är många som har talat om hur vi i dag behandlar de facto-flyktingar
            och om hur vi skall behandla dem i framtiden. Jag noterar med
            stort intresse att inte minst Ragnhild Pohanka mycket noggrant
            har läst den del av Göran Melanders rapport som handlar om dokumentlösheten.
            Han säger där faktiskt att den praxis som regeringen införde hade
            viss effekt. Men den andra delen av
          </note>
          <note>
            Göran Melanders undersökning förbigås här med stor tystnad. I
            den framhålls att decemberbeslutet egentligen inte har haft någon
            större effekt, utan att det finns andra förklaringar till att
            antalet utvisningar har ökat. Jag tycker själv att det är en litet
            konstig slutsats, och jag håller inte till alla delar med honom,
            men jag kan ändå se att mycket av det skyddsbehov som de gamla
            reglerna om de factoflyktingar och krigsvägrare tillgodosåg nu
            har täckts in i bedömningen av vad som är särskilt starka skyddsbehov.
          </note>
          <note type="speaker">
            Anf. 28 MARIA LEISSNER (fp) replik:
          </note>
          <note>
            Fru talman! Maj-Lis Lööw frågar om det är skumt att samarbeta
            i flyktingpolitiken. Det är det naturligtvis inte. Det kallas
            ju parlamentarism när man samarbetar för att få politisk majoritet.
            Det enda som kan vara skumt -- om man nu vill använda det uttrycket
            -- är i så fall den politik som man bestämmer sig för att driva,
            och det är den debatten som jag tycker är väsentlig.
          </note>
          <note>
            Maj-Lis Lööw är när det gäller barn konfunderad och upprörd.
            Hon säger: Jag sade ju att lagen skulle minska möjligheterna att
            ta barn i förvar, och sedan blir hon förtvivlad när så inte blir
            fallet. Det är bara att konstatera att invandrarministern uppenbarligen
            hade fel när vi förde den ganska upprörda debatten för några år
            sedan. Den nya lagparagrafen gav inte mindre utan kanske större
            möjligheter att ta barn i förvar. Vi hade möjlighet att under
            ett års tid gå igenom lagformuleringar och att lyssna på jurister,
            men regeringen ville inte utnyttja vilandeförklaringen på det
            sätt som den var avsedd. Då är det bara att konstatera att vi
            som var kritiker uppenbarligen har fått rätt.
          </note>
          <note>
            Jag är glad över att Maj-Lis Lööw har denna ganska ödmjuka attityd
            och säger att hon är upprörd över siffrorna. Det är kanske ändå
            en början till en väg ut ur denna situation. Det är inte acceptabelt
            att man regelmässigt låser in ungefär 300 barn per halvår, vilket
            det blir även med de senaste siffrorna, från första kvartalet
            1991. De här barnen har faktiskt inte gjort något ont utan har
            ganska ofta redan blivit utsatta för mera ont än ett barn skall
            bli utsatt för. Vi skall inte öka på den bördan.
          </note>
          <note>
            Jag ser fram emot att regeringen även i den här frågan så småningom
            kommer tillbaka till riksdagen och plockar upp en eller annan
            detalj från oppositionspartierna -- det har ju hänt -- och säger
            att vi i regeringen är beredda att ändra oss.
          </note>
          <note>
            Apropå det nytänkande som Maj-Lis Lööw efterfrågade händer det
            ju sådana saker ibland, bl.a. höjningen av flyktingkvoten, medlemskapet
            i
          </note>
          <note>
            ION och införandet av möjligheter att få lån i stället för bidrag.
            Detsamma gäller många andra krav som vi fört fram från folkpartiet
            liberalernas sida. Det vore utomordentligt tillfredsställande
            om vi nu inom kort skulle kunna få ytterligare ett förslag från
            regeringen som stämmer överens med våra synpunkter, nämligen om
            ett totalt förbud mot att ta barn i förvar. Jag tror att Maj-Lis
            Lööw noterar att opinionen på den punkten växer.
          </note>
          <note>
            Jag efterlyser fortfarande den socialdemokratiska visionen för
            en framtida flyktingpolitik, inte minst i
          </note>
          <note>
            Europa. Den vision som vi hittills sett prov på är inriktad på
            att snäva in och begränsa antalet människor som får lov att komma
            hit och så småningom stanna. Men hela tiden är det fråga om hur
            vi skall skydda de facto-flyktingarna. Jag vill därför gärna hör
            Maj-Lis Lööw säga att hon kommer att verka för ett skydd även
            i Europa av de facto-flyktingar, kanske också i Sverige.
          </note>
          <note type="speaker">
            Anf. 29 GULLAN LINDBLAD (m) replik:
          </note>
          <note>
            Fru talman! Nej, statsrådet Lööw, jag lovar att jag skall göra
            allt vad jag kan i kommande valrörelse för att försöka lyfta bort
            taburetten. Men jag är förvånad över att socialdemokraterna gör
            så stor affär av ett eventuellt regeringsskifte och är så inställda
            på att de kommer att förlora att de låter detta bli en stor del
            av en flyktingpolitisk debatt.
          </note>
          <note>
            Jag trodde att det var sakfrågorna som var viktigast.
          </note>
          <note>
            Jag måste också säga att jag skulle vara mycket förvånad om någon
            skulle ha påstått -- det har i så fall gått mina öron förbi --
            att det på något sätt skulle vara skumt att samarbeta med moderaterna.
          </note>
          <note>
            Det skulle förvåna mig mycket, eftersom vi ändå är riksdagens
            näst största parti. Det borde vara en heder att få samarbeta med
            det partiet.
          </note>
          <note>
            Vidare konstaterar jag att funderingar över många andra spörsmål
            har lett till att jag fortfarande inte fått svar på mina frågor
            om en översyn av lagstiftningen mot att personer får uppehållstillstånd
            på falska premisser. Är regeringen beredd att komma med något
            förslag eller i varje fall göra en översyn i den frågan?
          </note>
          <note>
            Jag vill också ha ett svar på frågan om utvisning på grund av
            brott, där vi tillsammans med centerpartiet har en motion och
            en reservation.
          </note>
          <note>
            Till sist vill jag också säga att jag inte heller har fått höra
            utryck för någon ny syn på arbetskraftsinvandring. Statsrådet
            efterlyste nytänkande, och vi kan väl säga att det åtminstone
            på moderat håll är ett visst nytänkande. Vi vill göra det möjligt
            för människor att komma in i vårt land på andra premisser än som
            asylsökande. Men när vi kommer med nya tankar blir det njet.
          </note>
          <note>
            Anf. 30 JAN-OLOF RAGNARSSON (v)
          </note>
          <note>
            replik:
          </note>
          <note>
            Fru talman! Jag delar Maria Leissners glädje över att invandrarministern
            har en så ödmjuk inställning när det gäller barn i förvar. Jag
            tror att vi skall kunna lösa det problemet på ett bra sätt. Det
            bästa vore ju att en majoritet i riksdagen röstade för reservationen,
            så att vi förbjuder att barn tas i förvar. Då kommer vi till rätta
            med det problemet.
          </note>
          <note>
            Det har pratats ganska mycket om vad som händer efter valet,
            vad vi får för regering och vad vi får för flyktingpolitik. Jag
            tror att jag skall blanda mig i den diskussionen litet och säga
            att vad som krävs för en human och generös flyktingpolitik är
            att vänstern förstärks i parlamentet. Att vänsterpartiet blir
            större och får flera mandat i riksdagen är en garanti, fru talman,
            för en generös och human flyktingpolitik.
          </note>
          <note>
            Jag nöjer mig inte med, som Maria Leissner säger, att det i alla
            fall inte blir sämre. Jag vill ha en bättre flyktingpolitik. Jag
            är ganska optimistisk på den punkten, för jag tror att det blir
            fler vänsterpartister i riksdagen efter valet den 15 september.
          </note>
          <note>
            Fru talman! Jag vill sluta med att säga att det krävs tre saker
            för en human och generös flyktingpolitik.
          </note>
          <note>
            Det är att man upphäver restriktionerna som infördes i och med
            beslutet den 13 december, att schablonbedömningen vid s.k. dokumentlöshet
            upphävs och att de asylsökande som finns kvar här i landet och
            som har fått ett avvisningsbeslut får en ny prövning. Det tycker
            jag att vi skall jobba för.
          </note>
          <note>
            Jag hoppas också att moderata samlingspartiet och även invandrarministern
            läser FARRs kritiska praxissamling, de 94 fallen. Gör det, så
            får vi sedan komma tillbaka och skapa en human och generös flyktingpolitik!
          </note>
          <note type="speaker">
            Anf. 31 RAGNHILD POHANKA (mp)
          </note>
          <note>
            replik:
          </note>
          <note>
            Fru talman! Vi har inte en from önskan i frågan om förvaret av
            barn, utan vi anser att det skall upphöra och att problemen skall
            lösas på annat sätt.
          </note>
          <note>
            Även förvar av vuxna, som inte är misstänkta för allvarliga brott,
            ställer vi i miljöpartiet oss mycket tveksamma till. Så behandlas
            ju inte andra människor i vårt land. Människor i Sverige -- och
            det är man när man är på en flyktingförläggning --
          </note>
          <note>
            har enligt grundlagen ett ganska bra skydd, och det skall man
            inte åsidosätta.
          </note>
          <note>
            Invandrarministern frågade om jag inte hade tagit del av Melanders
            övriga lunta. Jo, det har jag gjort.
          </note>
          <note>
            Jag har fyra tjocka luntor: SIVs, FARRs, Umeås flyktingsförläggnings
            och docent Melanders. Jag kan väl inte kommentera alla sidorna
            där, men jag är också tveksam till den slutsats som Melander har
            dragit, att beslutet den 14 december inte skulle ha påverkat att
            antalet tillstånd har minskat.
          </note>
          <note>
            Jag vill fortfarande komma med mina frågor. Eller skall jag vänta
            till eftermiddag i samband med interpellationsdebatten? När upphävs
            14
          </note>
          <note>
            december-beslutet? Och när upphör Sverige att ta barn i förvar?
          </note>
          <note type="speaker">
            Anf. 32 MAJ-LIS LÖÖW (s):
          </note>
          <note>
            Fru talman! Jag ber om ursäkt, men jag har litet svårt att reda
            ut vad det är som Gullan Lindblad vill ha omprövat, HD-domen och
            allt vad det är. Jag vill säga att om rikdagen en gång har beställt
            en utredning om striktare regler för utvisning på grund av brott,
            skall den beställningen naturligtvis effektueras, men det ligger
            på justitieministern att göra det. Jag kan inte så här ge något
            besked om dagsläget.
          </note>
          <note>
            I den nya flyktinglagstiftningen från 1989 har vi gjort en skärpning
            när det gäller uppehållstillstånd på falska premisser. Men jag
            lovar att titta vidare på det här och även titta på vad utskottet
            har skrivit i sitt betänkande, kanske också på vad Gullan
          </note>
          <note>
            Lindblad har skrivit i sin reservation.
          </note>
          <note>
            Fru talman! I övrigt vill jag bara tacka för en bra debatt. Vi
            har här i kammaren återigen frejdigt brutit åsikterna mot varandra,
            men jag vill understryka att grundprinciperna för hur vi skall
            förhålla oss till invandringen och flyktingströmmarna är vi i
            stort sett överens om.
          </note>
          <note>
            Mycket kan göras bättre, och det skall vi fortsätta att verka
            för. Något som vi aldrig kan acceptera är inskränktheten, intoleransen
            och rasismen. Jag är glad för de försäkringar som jag har fått
            här i kammaren om att sådana företeelser skall vi gemensamt gå
            ut och bekämpa i valrörelsen.
          </note>
          <note>
            Anf. 33 STEN ANDERSSON i Malmö (m):
          </note>
          <note>
            Fru talman! Jag har stått i den här talarstolen de senaste fem-sex
            åren och varit kritisk mot den flyktingpolitik som riksdagens
            majoritet har beslutat om. Nu kan man tycka att mina åsikter är
            extrema, att de är unika. Förvisso, fru talman, är de unika i
            riksdagen. Men det räcker med att man lämnar detta hus, att man
            tar ett steg ut på gatan, för att man skall finna att de uppfattningar
            som jag har torgfört här faktiskt har sympati hos en majoritet
            av befolkningen.
          </note>
          <note>
            Vi säger i högtidliga middagstal och på möten att riksdagen representerar
            folket. Ledamöterna är folkets valda ombud och skall i riksdagen
            föra fram folkets åsikter. Undantaget bekräftar regeln, heter
            det. Detta är förvisso det undantag som bekräftar regeln. Den
            uppfattning om asylpolitiken och flyktingpolitiken som är den
            förhärskande i
          </note>
          <note>
            Sveriges riksdag stämmer definitivt inte med den som förs fram
            av människor i bostadsområden, på gator och torg och på arbetsplatser.
          </note>
          <note>
            Fru talman! Jag skall inte trötta kammaren och förlänga debatten
            med att referera till alltför många olika undersökningar, men
            jag skall nämna en som publicerades i vintras. Då visade det sig
            att en majoritet av svenska folket ansåg att den nuvarande flyktingpolitiken
            borde skärpas.
          </note>
          <note>
            Ungefär 30 % ansåg att den politik vi hade var acceptabel. Bara
            10 % ville liberalisera flyktingpolitiken.
          </note>
          <note>
            Hur förhöll det sig då bland de olika partiernas sympatisörer?
            Förvisso var det flest moderater som var kritiska mot den nuvarande
            flyktingpolitiken, men ungefär 50 % av samtliga sympatisörer till
            de andra partierna var också mycket kritiska. Då skall vi ha klart
            för oss att denna undersökning gjordes långt efter det att regeringen
            beslutade om en skärpning av flyktingpolitiken i december 1989.
          </note>
          <note>
            Även av de partiers väljare vilkas företrädare i riksdagen pratar
            för en mera liberal asylpolitik ville bara en liten minoritet
            att man skulle mer eller mindre öppna dörrarna.
          </note>
          <note>
            Men det är egentligen inte så konstigt att vi har fått den debatt
            som vi i dag har i Sverige. Jag har tidigare refererat till riksdagens
            uppfattning och vad man kan läsa i tidningarna. Alla som det minsta
            ifrågasätter den svenska flyktingpolitiken blir kallade för rasister
            och fascister.
          </note>
          <note>
            Fru talman! Låt mig som vanlig enkel riksdagsledamot få ställa
            en fråga. Vill man ha en flyktingpolitik som liknar den som finns
            i övriga
          </note>
          <note>
            Europa, i det EG som Sverige i dag deltar i ett open race för
            att bli medlem i? Där bedriver man en flyktingpolitik som är vida
            mer skärpt än den som bedrivs i Sverige. Jag tror att det skulle
            vara ganska oförskämt, och uppfattas som oförskämt, att påstå
            att EG-länderna bedriver en rasistisk politik. Vi skall nog inte
            påstå det utanför denna kammare, och framför allt skall vi inte
            påstå det så att det når utanför landets gränser.
          </note>
          <note>
            Vi hör från denna talarstol ofta att Sveriges ekonomi är besvärlig.
            Vi måste ibland motvilligt, eftersom våra ekonomiska resurser
            inte räcker till, dra ned på saker och ting, t.ex. reformer, som
            vi egentligen inte hade velat dra ned på. Vi har här hört hur
            pensionärerna klagar för att de inte kan klara sig efter den senaste
            skatteomläggningen.
          </note>
          <note>
            Men när det gäller asylpolitiken drar vi inte ned.
          </note>
          <note>
            Där är vi släkt med, om jag nu skall skämta i en allvarlig fråga,
            pojken med guldbyxorna. Där är resurserna outtömliga.
          </note>
          <note>
            Det har i debatten i dag tagits upp vissa företeelser i
          </note>
          <note>
            Sverige under de senaste åren, framför allt attentat mot flyktingmottagningar
            och liknande. Låt mig, fru talman, helt klart och entydigt slå
            fast att man i en demokrati har en rättighet, eller rättare sagt
            en skyldighet, att kritisera de politiska beslut man anser är
            fel. Men man får bara göra detta i ord. Man får aldrig göra detta
            i någon form av sådana handlingar som vi tyvärr alltför ofta har
            sett. Om en medborgare, en väljare, i Sverige är kritisk mot de
            beslut som en majoritet av politikerna fattat, får han eller hon
            precis som alla andra med ord argumentera för att förändra en
            situation, icke i handling, vilket vi tyvärr, som jag tidigare
            sade, har sett alltför många beklagliga exempel på.
          </note>
          <note>
            Fru talman! Jag blir inte inbjuden till flyktingkonferenser och
            resor världen runt där man talar om dessa problem. Men jag träffar
            människor utanför detta hus. Jag förstår att de blir förvånade,
            och jag förstår också att vi genom vårt eget agerande ger näring
            åt det s.k. politikerföraktet.
          </note>
          <note>
            Ingen kan gå upp i denna talarstol och begära att bli trodd och
            påstå att hon eller han i denna fråga representerar svenska folket.
            Ändå fortsätter vi med samma sak.
          </note>
          <note>
            I debatten om detta betänkande har en del talare tidigare beklagat
            att man inte slagit samman debatten om dessa två betänkanden,
            men det är faktiskt litet svårt ibland att skilja på invandringsoch
            flyktingpolitik.
          </note>
          <note>
            Jag välkomnar ett svenskt medlemskap i EG. Det innebär att invånare
            i EG-länder kan söka jobb i
          </note>
          <note>
            Sverige på lika villkor som svenskarna, och svenskar skall kunna
            söka jobb ute i Europa på lika villkor som dem som bor i dessa
            länder. Däremot har vi ibland en invandringspolitik som är något
            förvånansvärd. Precis som någon av de tidigare talarna tänker
            jag ta upp åtminstone ett fall som jag varit engagerad i.
          </note>
          <note type="speaker">
            Anf. 34 FÖRSTE VICE TALMANNEN :
          </note>
          <note>
            Invandringspolitiken behandlas i det betänkande som skall debatteras
            härnäst.
          </note>
          <note>
            Anf. 33 (forts.) STEN ANDERSSON i Malmö
          </note>
          <note>
            (m):
          </note>
          <note>
            Fru talman! Jag ber om ursäkt.
          </note>
          <note>
            Den svenska flyktingpolitiken, som den i dag är utformad, har
            enligt min uppfattning fått sin utformning för att åstadkomma
            en bättre nattsömn hos politikerna i Sverige. Att sömnen blir
            betydligt sämre, på grund av den inriktning politiken har, blir
            betydligt sämre hos de miljoner som sitter i världens tyvärr alltför
            många flyktingläger, verkar man inte bekymra sig om.
          </note>
          <note>
            FNs förre flyktingkommissarie, Thorvald
          </note>
          <note>
            Stoltenberg, uttalade i fjol i svensk press mycken kritik mot
            den svenska flyktingpolitiken. Han beklagade att han för världens
            15 miljoner flyktingar hade till sitt förfogande bara en del av
            den summa som vi i Sverige använder till att bekosta mottagandet
            av det trots allt ringa antal människor vi mottar här i Sverige.
            Detta måste innebära, att om vi ändrade vår flyktingpolitik, skulle
            vi få en bättre möjlighet att hjälpa de många människor som i
            dag befinner sig i flyktingläger under förhållanden som vi i det
            trots allt välordnade
          </note>
          <note>
            Sverige har svårt att föreställa oss.
          </note>
          <note>
            Jag sade tidigare att ekonomin var ett problem. Vi har här i
            dag hört hur man sagt att vi skulle öppna grindarna även för homosexuella
            och för religiöst förföljda. Är det inte någon som har någon som
            helst hum om hur mycket pengar vi egentligen disponerar i dag?
            Hur många reformer skall vi i dag minska för att ni också skall
            få dessa krav uppfyllda?
          </note>
          <note>
            Ett annat konstigt inslag i denna flyktingdebatt är att den fokuserats
            negativt mot Vellinge och Sjöbo nere i Skåne. Vi har sett kommunalråd
            -- jag skall inte säga i Grönköping, men nästintill -- som har
            sagt: Vi tar vårt ansvar. Vi tar emot 40--60
          </note>
          <note>
            flyktingar varje år, så vi tillhör inte dessa avfällingar i Sjöbo
            och i Vellinge. Men om man ser hur det ser ut i verkligheten,
            visar det sig att man i dessa kommuner, där kommunalråden stått
            och slagit sig för bröstet, varit väl medvetna om att dessa 40--60
          </note>
          <note>
            flyktingar som man beslutat sig att ta emot försvunnit därifrån
            om ett halvår eller ett år. Var finns de? Jo, de finns i storstäderna,
            Stockholm,
          </note>
          <note>
            Göteborg och Malmö. De får bära bördan, men det är dessa kommunalråd
            som spelar frikostiga i media och tar berömmet. Men de är icke
            förtjänta av någon form av beröm.
          </note>
          <note>
            Fru talman! I en av de skrivelser som vi behandlar i dag motiverar
            man extrakvoten på 1 250 personer med kurdernas situation i Irak.
            Det är klart att om något är tryckt, kan där inte stå vad som
            hänt dagen efter. Men vi ser i dag i tidningarna, och bl.a. i
            text-
          </note>
          <note>
            TV här i huset, att kurderna nu i hundratusental lämnar Iran
            och Turkiet för att komma tillbaka till
          </note>
          <note>
            Irak. Vi kan också se att Iraks regering är i färd med att besluta
            om reformer som innebär att kurderna skall få ett självstyre i
            Irak.
          </note>
          <note>
            Jag kan inte undgå att hålla med Danmarks utrikesminister Uffe
            Elleman-Jensen när han för en tid sedan kritiserade den svenska
            inställningen.
          </note>
          <note>
            Han sade att detta nya sätt att utöka kvoten med
          </note>
          <note>
            1 250 personer, är ett perfekt sätt att hjälpa Iraks diktator
            Saddam Hussein.
          </note>
          <note>
            Fru talman! Jag vill slutligen säga att jag hoppas att vi får
            en flyktingpolitik som innebär att vi hjälper de många som bevisligen
            har stora behov och lider och lever under ytterst besvärliga förhållanden
            i stället för det fåtal som vi i dag hjälper i Sverige.
          </note>
          <note type="speaker">
            Anf. 35 HANS GÖRAN FRANCK (s):
          </note>
          <note>
            Fru talman! Jag hör inte till dem som underskattar de flyktingfientliga
            och invandrarfientliga grupperingar som kan finnas i vårt land
            men kanske framför allt ännu mer på andra håll. Jag vill heller
            inte underskatta dem som på ett cyniskt sätt spekulerar i denna
            invandrar- och flyktingfientlighet. De kommer säkerligen att få
            tänka om en dag, eller förhoppningsvis bli tagna i örat av sina
            egna på annat sätt.
          </note>
          <note>
            Detta är en spekulation som inte har någonting att göra med den
            solidaritet som de allra flesta människor i Sverige känner. Inte
            minst de händelser som inträffad den senaste tiden runt om i världen,
            med stora flyktingströmmar inte bara i
          </note>
          <note>
            Mellanöstern utan på många andra håll, har väckt många människor
            till besinning. Vi vet att när TV
          </note>
          <note>
            och massmedia gör sin plikt, och kommer med saklig och objektiv
            upplysning, påverkar det i högsta grad. Men vi vet också en annan
            sak, nämligen att när skolan och skolväsendet i vårt land fyller
            sin plikt, och kan ge en bra och saklig undervisning, är detta
            också något som påverkar.
          </note>
          <note>
            Det har gått upp och ned när det gäller flyktingfientliga stämningar
            i vårt land. Det som skett under den senaste tiden har inte alls
            inträffat första gången, utan det har också förekommit tidigare.
            Men när det gjorts verkligt objektiva undersökningar om detta,
            har det visat sig att inställningen gradvis förbättrats vårt land.
          </note>
          <note>
            En av de största undersökningarna gjordes av diskrimineringsutredningen.
            Den undersökningen omfattade 2 500 personer. Undersökningen visade
            hur det skett en förändring efter andra världskriget och att inställningen
            förbättrats gradvis under olika tioårsperioder. Det finns i grund
            och botten inte något som tyder på annat än att den stora majoriteten
            av svenska folket fortfarande har denna positiva inställning och
            att den även förbättrats. Men det kan ske tillfälliga förändringar,
            och även bakslag, vilket en och annan spekulerar i.
          </note>
          <note>
            Det är en skam för varje parti att ha ledamöter som spekulerar
            i flykting- och invandrarfientlighet!
          </note>
          <note>
            Fru talman! Jag hade från början begärt ordet för att säga något
            om en motion om flyktingpolitiken där vi fem socialdemokratiska
            ledamöter bl.a. har yrkat att det skall tillsättas en utredning
            och vidtas åtgärder för att öka asylsökandes sysselsättningsmöjligheter.
            Jag är glad att nu kunna konstatera att både regeringen och utskottet
            har ställt sig positiva till detta. Det är mycket viktigt, både
            sakligt och psykologiskt, om en utredning av denna karaktär snabbt
            kunde genomföras. Just detta med sysslolösheten under långa tider
            är ett av de argument som de flyktingfientliga krafterna ständigt
            utnyttjar. Det är därför som vi måste lösa den frågan. Då kan
            vi också avväpna dessa krafter på ett mycket bra sätt. Jag beklagar
            att detta inte har skett tidigare. Men bättre sent än aldrig.
            Låt oss nu snabbt komma fram till ett ställningstagande i denna
            fråga.
          </note>
          <note>
            Jag vet att det bedrivs en hel del undervisning och att andra
            initiativ tas i denna riktning på olika håll.
          </note>
          <note>
            Men det är otillräckligt.
          </note>
          <note>
            Fru talman! Jag vill till sist säga att jag anser att det skulle
            vara av mycket stort värde om det beslut som fattades den 13 december
            1989 upphävdes. Även om det funnits sakliga skäl för det, har
            beslutet haft en negativ inverkan. Det uppfattades av många som
            en reträtt. Jag skall inte gå in på det förgångna, utan det viktigaste
            är att regeringen under denna sommar kommer fram till att beslutet
            bör upphävas. Alla fall bör i fortsättningen prövas enligt de
            regler som gällde före den 13 december
          </note>
          <note>
            1989. Jag anser att de ganska chockerande siffror vi fått om
            att bifallsprocenten för ansökningar endast är 40 %, ger oss anledning
            att ändra på detta beslut.
          </note>
          <note>
            Det finns även andra skäl till denna låga bifallsprocent än denna
            restriktivitet. Det är inte så svårt att analysera detta. Men
            det går inte att komma ifrån att en stor del av dessa avslag beror
            just på detta beslut. Jag vill också hänvisa till att
          </note>
          <note>
            Christina Rogestam sagt att det finns gott om lediga platser
            för flyktingar ute i kommunerna på grund av den situation som
            inträtt under senare tid. Detta har också talats om tidigare här
            i dag.
          </note>
          <note>
            Invandrarministern vet att regeringen har sagt att detta beslut
            är av tillfällig karaktär. Nu har det gått ett och ett halvt år.
            Beslutet kan inte vara tillfälligt hur länge som helst! Ett och
            ett halvt år är tillfälligt med råge. Jag anser därför att regeringen
            bör fatta ett beslut. Det är bra att detta i fortsättningen blir
            en riksdagsfråga. Det är ett framsteg. Men nu ligger frågan i
            regeringens hand.
          </note>
          <note>
            Anf. 36 STEN ANDERSSON i Malmö (m)
          </note>
          <note>
            replik:
          </note>
          <note>
            Fru talman! Jag förstod att det var undertecknad som Hans Göran
            Franck avsåg med första delen av sitt inlägg. Han talade om skam
            för partier. Jag skäms inte ett dugg för att i riksdagens talarstol
            torgföra en åsikt som en stor del av svenska folket ställer sig
            bakom. Jag skulle skämts mycket mer om jag inte vågade göra detsamma.
          </note>
          <note>
            Det talades om flyktingfientlighet. Kan det vara fientlighet
            mot flyktingar att man som jag och många andra vill lägga lika
            mycket pengar som vi i dag totalt lägger på flyktinghjälpen i
            första hand på de människor som befinner sig i de tyvärr alltför
            många flyktingläger som finns i världen? Jag har mycket svårt,
            fru talman, att inse och förstå att det kan kallas för flyktingfientlighet
            när man vill hjälpa så många som möjligt. Jag skäms inte ett ögonblick
            att stå för och föra fram den åsikten.
          </note>
          <note>
            Fru talman! Jag sade i mitt första anförande att den stora majoriteten
            av de svenska politiska partierna i dag deltar i ett open race
            när det gäller att vara mest positiv till EG och en anslutning
            av Sverige till
          </note>
          <note>
            EG. Det är just samma EG där man bedriver en flyktingpolitik
            som inte på något vis liknar den vi har i Sverige. Jag erkänner
            att flyktingpolitiken inom EG i vissa fall är för hård. Men slutsumman
            av mitt resonemang är: Ge gärna lika mycket pengar som vi i dag
            via skattebetalarna betalar ut, men ge dem till de människor som
            är i störst och bäst behov av dem.
          </note>
          <note>
            Fru talman! Jag menar att detta är en rättvis, korrekt, human
            och kristen flyktingpolitik.
          </note>
          <note type="speaker">
            Anf. 37 BERITH ERIKSSON (v):
          </note>
          <note>
            Fru talman! Jag ställer mig helt bakom Hans Göran
          </note>
          <note>
            Francks inlägg. Det var mycket bra att det inlägget kom i det
            här läget. Anledningen till att jag och så många andra som engagerar
            sig i flyktingmottagningen blir så frustrerade är att det är ett
            glapp mellan vad som sägs och verkligheten, t.ex. vad som har
            sagts i kammaren i dag och den verklighet man möter i flyktingärenden.
          </note>
          <note>
            Jag vill ta upp några saker som framkommer i reservationerna.
            Det gäller t.ex. viseringskrav, dokumentlöshet och flyktingstatus.
            Jag vill exemplifiera med ett aktuellt fall. Alla de undersökningar
            som har redovisats här har avsett olika individuella fall.
          </note>
          <note>
            Hösten 1989 kom det 20 flyktingar till Trelleborg.
          </note>
          <note>
            De kom från flyktinglägren i Turkiet, och de var irakiska kurder.
            De hade fått hjälp av sina släktingar att ta sig ut ur landet
            och att ta sig till
          </note>
          <note>
            Sveriges gräns. Tyskland användes som transitland.
          </note>
          <note>
            18 av flyktingarna direktavvisades vid gränsen tillbaks till
            Tyskland. Det äldsta paret i denna grupp var i så dålig kondition
            att det fick stanna kvar i
          </note>
          <note>
            Sverige och få en prövning av sina asylskäl.
          </note>
          <note>
            Mannen hade suttit i irakiskt fängelse, och han hade dokumenterade
            tortyrskador. Han hade tillsammans med så många andra kurder i
            augusti
          </note>
          <note>
            1988 måst fly undan Saddam Husseins gasbombningar. Den 27 februari
            1991 kom beslutet från invandrarverket, som bedömde att makarna
            inte var flyktingar enligt 3 kap. 2 § utlänningslagen eller enligt
            1951 års Genèvekonvention.
          </note>
          <note>
            Invandrarverkets bedömning gjordes mot bakgrund av att makarna
            vid ansökningstillfället saknade passhandlingar.
          </note>
          <note>
            Hur kan man förvänta sig att dessa människor, som i augusti 1988
            flydde undan gasbombningar och hade befunnit sig i flyktingläger
            i Turkiet, skulle kunna ha passhandlingar? I beslutet framgick
            det vidare att verket dragit den slutsatsen att makarna saknade
            passhandlingar för att de önskade undanhålla uppgifter av väsentlig
            betydelse för bedömningen av deras rätt att få skydd i Sverige.
          </note>
          <note>
            De hade biljetter att visa upp som visade att de hade tagit sig
            till Frankfurt i Tyskland med flyg, åkt tåg genom Tyskland och
            därefter kommit till
          </note>
          <note>
            Trelleborg.
          </note>
          <note>
            Vidare hävdar invandrarverket att det faktum att dessa människor
            saknade passhandlingar minskade tilltron även till de uppgifter
            som de i övrigt lämnat till stöd för sina ansökningar. Verket
            kunde dock inte utesluta att det förelåg ett särskilt starkt skyddsbehov
            beträffande makarna, varför de fick stanna i Sverige på annan
            grund.
          </note>
          <note>
            Det här exemplet visar mycket av de problem som så många har
            tagit fram i dag. Vi har t.ex. frågan om viseringskrav. Dessa
            människor hade ingen möjlighet att lösa en flygbiljett direkt
            till Sverige.
          </note>
          <note>
            Flygbolagen i Turkiet hade inte tagit dem ombord.
          </note>
          <note>
            Vidare har vi frågan om dokumentlöshet, som man påstår, inte
            skall spela någon roll för en verklig flykting. Dokumentlösheten
            används sedan som motivering för att inte bedöma dem som flyktingar.
          </note>
          <note>
            Det är lätt att säga att detta är ett enskilt ärende.
          </note>
          <note>
            Men om man läser de rapporter som nu finns från
          </note>
          <note>
            FARR serman att det inte är fråga om ett enskilt ärende. Det
            är ett ärende bland flera. Det gör att det framkommer mycket kritik,
            och det gör att man blir kontaktad av många som arbetar med flyktingärenden.
          </note>
          <note>
            Jag ställer mig bakom vänsterpartiets reservationer till det
            här betänkandet.
          </note>
          <note type="speaker">
            Anf. 38 SYLVIA PETTERSSON (s):
          </note>
          <note>
            Fru talman! Jag tycker att det har varit en intressant och givande
            debatt om flyktingpolitiken.
          </note>
          <note>
            Jag har denna gång inte väckt någon egen motion som rör förvarstagande
            av barn, men jag kommer att rösta för reservation 34.
          </note>
          <note>
            Bestämmelserna om förvar av barn har under årens lopp förändrats
            gång på gång, men resultatet har aldrig blivit tillräckligt bra
            -- utifrån socialdemokratisk utgångspunkt. Resultaten har inte
            blivit tillräckligt bra denna gång heller. De kommer inte att
            bli det så länge det finns bestämmelser som tillåter förvarstagande
            av barn.
          </note>
          <note>
            Jag vill stödja förslaget om förbud mot förvarstagande av barn,
            särskilt därför att invandrarministern i debatten uttryckte stor
            oro över utvecklingen på den punkten. Sådan oro skall enligt min
            mening ha vårt stöd.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Mom. 6 (asyl i Sverige)
          </note>
          <note>
            I en förberedande votering för bestämmande av kontraproposition
            i huvudvoteringen biträddes reservation 7 av Jan-Olof Ragnarsson
            med 23 röster mot 18 för reservation 8 av Ragnhild Pohanka. 242
          </note>
          <note>
            ledamöter avstod från att rösta.
          </note>
          <note>
            I voteringen om kontraproposition för bestämmande av kontraproposition
            i huvudvoteringen avgavs 34 röster för reservation 6
          </note>
          <note>
            av Barbro Sandberg och Maria Leissner och 34
          </note>
          <note>
            röster för reservation 7 av Jan-Olof Ragnarsson.
          </note>
          <note>
            217 ledamöter avstod från att rösta.
          </note>
          <note>
            Sedan förste vice talmannen lagt ner en ja-sedel och en nej-sedel
            i rösturnan drog Ingbritt Irhammar (c)
          </note>
          <note>
            ja-sedeln. Kammaren hade alltså i enlighet med japropositionen
            antagit reservation 6 av Barbro
          </note>
          <note>
            Sandberg och Maria Leissner.
          </note>
          <note>
            I kontrapropositionsvoteringen biträddes reservation 6 av Barbro
            Sandberg och Maria
          </note>
          <note>
            Leissner med 68 röster mot 59 för reservation 5 av
          </note>
          <note>
            Gullan Lindblad m.fl. 157 ledamöter avstod från att rösta.
          </note>
          <note>
            I huvudvoteringen bifölls utskottets hemställan med 158 röster
            mot 68 för reservation 6 av Barbro
          </note>
          <note>
            Sandberg och Maria Leissner. 59 ledamöter avstod från att rösta.
          </note>
          <note>
            Mom. 9 (särskild asylpraxis för barnfamiljer)
          </note>
          <note>
            Utskottets hemställan bifölls med 223 röster mot
          </note>
          <note>
            61 för reservation 12 av Ragnhild Pohanka och Jan-
          </note>
          <note>
            Olof Ragnarsson.
          </note>
          <note>
            Mom. 10 (barns särskilda behov av asyl)
          </note>
          <note>
            Utskottets hemställan -- som ställdes mot reservation 13 av Ragnhild
            Pohanka -- bifölls med acklamation.
          </note>
          <note>
            Mom. 15 (viseringstvång som flykthinder)
          </note>
          <note>
            Utskottets hemställan -- som ställdes mot reservation 16 av Barbro
            Sandberg m.fl. -- bifölls med acklamation.
          </note>
          <note>
            Mom. 17 (uppskjuten invandringsprövning)
          </note>
          <note>
            Utskottets hemställan bifölls med 201 röster mot
          </note>
          <note>
            83 för reservation 18 av Karin Israelsson m.fl.
          </note>
          <note>
            Mom. 25 (förtroendeläkarinstitutet)
          </note>
          <note>
            Utskottets hemställan -- som ställdes mot reservation 25 av Jan-Olof
            Ragnarsson -- bifölls med acklamation.
          </note>
          <note>
            Mom. 29 (barnutredningar)
          </note>
          <note>
            Utskottets hemställan bifölls med 189 röster mot
          </note>
          <note>
            94 för reservation 28 av Karin Israelsson m.fl. 1
          </note>
          <note>
            ledamot avstod från att rösta.
          </note>
          <note>
            Mom. 35 (förvar av barn)
          </note>
          <note>
            Utskottets hemställan bifölls med 184 röster mot
          </note>
          <note>
            100 för reservation 34 av Karin Israelsson m.fl. 1
          </note>
          <note>
            ledamot avstod från att rösta.
          </note>
          <note>
            Mom. 45 (uppföljning av flyktingärenden)
          </note>
          <note>
            Utskottets hemställan bifölls med 264 röster mot
          </note>
          <note>
            20 för reservation 46 av Ragnhild Pohanka.
          </note>
          <note>
            Mom. 46 (utvisning på grund av brott)
          </note>
          <note>
            Utskottets hemställan bifölls med 189 röster mot
          </note>
          <note>
            92 för reservation 47 av Gullan Lindblad m.fl. 3
          </note>
          <note>
            ledamöter avstod från att rösta.
          </note>
          <note>
            Mom. 48 (advokatjour)
          </note>
          <note>
            Utskottets hemställan bifölls med 218 röster mot
          </note>
          <note>
            67 för reservation 49 av Barbro Sandberg m.fl.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Beslut om uppskjuten votering
          </note>
          <note>
            På förslag av förste vice talmannen medgav kammaren att det på
            föredragningslistan återstående ärendet, socialförsäkringsutskottets
            betänkande SfU13, skulle företas till avgörande i början av kammarens
            arbetsplenum tisdagen den 4
          </note>
          <note>
            juni.
          </note>
          <note>
            7 § Invandring m.m.
          </note>
          <note>
            Föredrogs
          </note>
          <note>
            socialförsäkringsutskottets betänkande
          </note>
          <note>
            1990/91:SfU13 Invandring m.m. (prop. 1990/91:100
          </note>
          <note>
            delvis och prop. 1990/91:192).
          </note>
          <note type="speaker">
            Anf. 39 GULLAN LINDBLAD (m):
          </note>
          <note>
            Herr talman! Vi har hela förmiddagen diskuterat flyktingpolitiken,
            och vi övergår nu till det betänkande som heter Invandring m.m.
            Jag tillhör dem som tycker att det ligger något positivt i att
            vi debatterar dessa två betänkanden var för sig.
          </note>
          <note>
            Det har ofta sagts -- och kanske med visst fog -- att vi i riksdagen
            oftast debatterar asyl- och flyktingfrågorna, dvs. tillämpningen
            av utlänningslagstiftningen fram till dess att de asylsökande
            kommer till gränsen, medan invandrarfrågorna, hur vi behandlar
            människor sedan de väl har kommit in i landet, ofta har glömts
            bort. Det är ju inte bara asylpolitiken som är viktig, utan det
            är inte minst viktigt hur vi utformar tillvaron för dem som kommit
            in i vårt land.
          </note>
          <note>
            I det betänkande vi nu skall debattera behandlas invandringspolitiken
            separat, dvs. de olika anslagsposterna som berör invandringspolitiken
            och motionerna i anledning av dessa. Dessutom behandlas i betänkandet
            propositionen om en ökad organiserad överföring av flyktingar
            till Sverige liksom motioner i anledning av denna. I viss mån
            har dessa två betänkanden tangerat varandra, men det må väl då
            vara hänt.
          </note>
          <note>
            Genom ihärdig strävan har oppositionen fått till stånd en majoritet
            i den segslitna frågan om möjligheten för asylsökande väntare
            att arbeta under väntetiden. Det föreslås nu äntligen att temporära
            arbetstillstånd skall kunna beviljas under vissa betingelser.
            Jag återkommer till detta.
          </note>
          <note>
            Herr talman! Det har under det senaste året kunnat skönjas en
            klar tendens, nämligen att antalet asylsökande har minskat jämfört
            med 1989.
          </note>
          <note>
            Antalet asylsökande kan emellertid fortfarande beräknas till
            ca 30 000 per år. Dessa siffror talar för sig själva. Med det
            stora antal asylsökande som vi ändå tar emot vid gränsen och verkligen
            låter få en bedömning, kan vi ju inte säga att Sverige icke har
            en generös flyktingpolitik.
          </note>
          <note>
            Akilleshälen i svenskt flyktingmottagande har varit -- och är
            -- de långa väntetiderna. Numera är polisen i kapp när det gäller
            ärendehandläggningen, men antalet oavgjorda ärenden vid invandrarverket
            fördubblades under budgetåret 1989/90, och antalet balanser förväntas
            öka.
          </note>
          <note>
            Det är givet att invandrarverket har satts på hårda prov de senaste
            åren på grund av den stora tillströmningen av asylsökande. Vi
            moderater har förståelse för att de målsättningar som sattes upp
            i samband med den nya organisationen av invandrarverket ännu inte
            har kunnat förverkligas.
          </note>
          <note>
            Vi har därför tillstyrkt de extra anslag som begärts för att
            klara situationen, och så gör vi även denna gång. Med hänsyn till
            det minskade antalet asylsökande och det därmed minskade behovet
            av förläggningsplatser anser vi faktiskt att handläggningstiderna
            måste kunna nedbringas i enlighet med den målsättning som myndigheterna
            har lagt fast och att förläggningskostnaderna bör kunna minskas
            väsentligt.
          </note>
          <note>
            Några ytterligare anslagshöjningar bör enligt vår uppfattning
            inte begäras om inga oförutsedda händelser inträffar. Jag yrkar,
            herr talman, bifall till reservation 1.
          </note>
          <note>
            I reservation 5 anser vi att det s.k. asylbidraget bör ses över.
            Vid mina besök på förläggningar har personalen påtalat att många
            asylsökande är förvånade över asylbidragets storlek. Detta är
            ju uppbyggt som socialbidraget med en påplussning för varje barn,
            och för många familjer innebär detta mycket höga bidragssummor
            tillsammans med den kostnadsfria vistelsen. Jag har också träffat
            en hel del asylsökande som själva påtalat detta förhållande. Vi
            tycker nog att det är skäl att se över bestämmelsen.
          </note>
          <note>
            I reservation 9 anser vi att det bör tas särskild hänsyn till
            ensamma flyktingbarn och att de snarast bör få komma till en familj.
            Vi vill också särskilt uppmärksamma den verksamhet som bedrivs
            i landsting och kommuner för flyktingbarn och deras familjer med
            särskilda behov. Sådan verksamhet bör också mycket väl kunna bedrivas
            av organisationer och enskilda vårdgivare.
          </note>
          <note>
            I reservation 12 påpekar vi och folkpartiet liberalerna att vård
            och habilitering av handikappade bör komma i gång så fort som
            möjligt efter flyktingarnas ankomst till Sverige. Det är också
            viktigt att de handikappade får tillgång till de hjälpmedel de
            behöver redan vid förläggningarna och att det inte behöver vara
            några diskussioner om vem som har ansvaret, vilket ibland förekommit.
          </note>
          <note>
            Herr talman! Inget är mer förödande för en människa än att tvingas
            till overksamhet och passiv väntan. Detta har vi diskuterat många
            gånger i denna församling, och vi moderater har upprepade gånger
            föreslagit både att de asylsökande skall beredas någon form av
            arbete vid förläggningarna och att de skall kunna få temporära
            arbetstillstånd under väntetiden. Riksdagsmajoriteten har varje
            gång avslagit våra förslag om detta. Vi delar naturligtvis uppfattningen
            att det viktigaste är att korta ned väntetiderna. Utskottet hyser
            nu förhoppningen att invandrarverket mot slutet av nästa budgetår
            skall kunna avgöra ärendena enligt den uppgjorda målsättningen.
            Vi har också tidigare hört invandrarministern säga detta. Denna
            strävan står dock inte i motsatsställning till den
          </note>
          <note>
            ''arbetslinje'' vi moderater länge förordat. I år har vi fått
            majoritet för vår uppfattning, och utskottet begär nu snarast
            ett förslag från regeringen om temporära arbetstillstånd för asylsökande,
            vars ärenden kan förväntas ta längre tid än sex månader att avgöra
            i första instans. I motivreservationen 16
          </note>
          <note>
            gör vi tillsammans med folkpartiet liberalerna tillägget att
            ett temporärt arbetstillstånd skall beviljas senast sex månader
            efter asylansökan. Jag yrkar bifall till reservation 16.
          </note>
          <note>
            En fråga som vi också ofta diskuterat är hur vi egentligen tar
            till vara den utbildning och yrkeserfarenhet som flyktingarna
            har. Det har gjorts en del bra försök, inte minst när det gäller
            att ta till vara vårdpersonals kompetens, men mycket mer bör göras
            på detta område. Jag vet att det gjorts försök och att ambitionerna
            finns där, men det tål att tryckas på att det måste hända mycket
            på detta område. Invandrarna har mycket av kunnande, god utbildning
            och engagemang som bör kunna ges åt vårt land. Det är en miss
            att inte ta till vara detta på ett bättre sätt än hittills.
          </note>
          <note>
            I reservation 17 anser vi tillsammans med folkpartiet liberalerna
            att regeringen snarast bör skapa en organisation för att ta till
            vara de asylsökandes tidigare utbildning och erfarenheter.
          </note>
          <note>
            Även om flyktingmottagandet är en statlig uppgift anser vi moderater,
            tillsammans med folkpartiet liberalerna -- vi är alltså ganska
            överens i dessa frågor, detta sägs med hänsyn till den tidigare
            debatten -- i reservation 23 att det är alldeles nödvändigt och
            önskvärt att enskilda och organisationer engagerar sig i flykting-
            och invandrarfrågorna. Vi anser att det kommunala mottagnignsmonopolet
            bör luckras upp och att t.ex. frivilligorganisationer eller någon
            annan skulle kunna vara den mottagande parten och förbinda sig
            att hjälpa till med integreringen i samhället. Här är kanske något
            av det nytänkande statsrådet tidigare efterlyste. Låt oss fortsätta
            diskussionen om hur vi skulle kunna hitta andra möjligheter.
          </note>
          <note>
            I reservation 25 slutligen anser vi moderater tillsammans med
            miljöpartiets representant att de kommuner som tar emot handikappade
            flyktingar bör få ett påslag till det allmänna schablonbidraget
            för att underlätta mottagandet av dessa människor, som naturligtvis
            har en väldigt svår situation.
          </note>
          <note>
            Det råder sedan den 1 januari detta år som bekant en ny tingens
            ordning när det gäller det kommunala flyktingmottagandet. Det
            från visst håll utanför denna kammare högljudda kravet på att
            flyktingarna skall få lån i stället för bidrag är redan förverkligat.
            Jag hoppas detta skall komma till kännedom även utanför detta
            hus. Intet är nytt under solen. Trots att det finns starka uppfattningar
            från visst håll att detta skulle vara någonting nytt, så är det
            redan klappat och klart tack vare att vi moderater haft denna
            uppfattning i många år och nu fått förståelse från alla håll.
          </note>
          <note>
            Den viktigaste nyordningen är emellertid att kommunerna numera
            erhåller ett schablonbidrag per mottagen flykting. Detta bör stimulera
            kommunerna till ökade ansträngningar att bereda flyktingarna utbildning
            och arbete, i varje fall sysselsättning i någon form. Tyvärr är
            arbetsmarknadssituationen för närvarande mycket kärv, och det
            finns därför skäl att regeringen uppmärksamt följer det nya ersättningssystemet
            så att det inte leder till färre utplaceringar i kommunerna. Jag
            vet att regeringen har ett sådant uppdrag.
          </note>
          <note>
            Det tidigare moderata förslaget om ökad flyktingkvot och s.k.
            överföringsprogram kan sägas vara bifallet genom den proposition
            som också behandlats i detta betänkande. På den punkten är vi
            eniga.
          </note>
          <note>
            Herr talman! Ytterligare en rad motionskrav framförda av oss
            moderater har behandlats välvilligt och har således inte gett
            skäl till några reservationer. Det gäller t.ex. åtgärder för att
            bekämpa främlingsfientlighet. Det gäller också vårt krav om att
            samhällets skrivna och oskrivna lagar skall gälla för invandrarna
            i samma omfattning som för den svenska befolkningen. Ett enhälligt
            utskott betonar detta.
          </note>
          <note>
            Därmed, herr talman, nöjer jag mig alltså med att yrka bifall
            till reservationerna 1 och 16 utöver bifall till hemställan i
            utskottsbetänkandet.
          </note>
          <note type="speaker">
            Anf. 40 MARIA LEISSNER (fp):
          </note>
          <note>
            Herr talman! Jag vill börja med att förhoppningsvis glädja invandrarministern
            genom att instämma med Gullan Lindblad i mycket stora delar av
            hennes anförande. Vi har många gemensamma reservationer till detta
            betänkande och en likartad syn när det gäller mottagandet och
            dess organisation.
          </note>
          <note>
            I betänkandet behandlas två saker, dels invandrarpolitiken, dels
            mottagandet av flyktingarna.
          </note>
          <note>
            Invandrarpolitiken kommer i skuggan av flyktingpolitiken nästan
            jämt i debatten, så även i dag. Men när man diskuterar flyktingpolitiken
            handlar det också om invandrare, människor som så småningom kommer
            att bli invandrare i Sverige.
          </note>
          <note>
            Attityden mot invandrare -- alldeles oavsett varför de kommit
            till Sverige -- färgas av vår hållning till flyktingar. Därför
            hänger dessa två debatter ihop till stora delar.
          </note>
          <note>
            Det är dags att försöka skapa ett slags ny respekt för de invandrade
            svenskarna, alldeles oavsett varför de kommit till Sverige. Det
            är nödvändigt att vi respekterar dem för vad de är, betyder och
            har betytt för Sverige. Vi måste respektera dem för att de faktiskt
            är svenskar, de allra flesta, och vi måste respektera deras särart
            som invandrade svenskar.
          </note>
          <note>
            Vi har inte särskilt många motioner eller yrkanden när det gäller
            invandringspolitiken, men det betyder inte att vi tycker den är
            oväsentlig.
          </note>
          <note>
            Jag vill nämna en reservation vi har väckt som gäller systemet
            för bidrag till invandrarorganisationer. Vi tycker det vore bra
            om man på sikt kunde få, åtminstone för de äldre invandrarorganisationerna,
            samma bidragsregler som för svenska organisationer. Med tiden
            blir faktiskt invandrarna också svenskar och skall verka på samma
            villkor som andra svenskar i samhället.
          </note>
          <note>
            Men de har en särställning i början när de är nya och deras grupper
            är nya i Sverige, och de behöver då extra stöd.
          </note>
          <note>
            När det gäller flyktingmottagandet blev det hösten
          </note>
          <note>
            1989 en kollaps, som till stora delar var självförvållad. Vi
            har en mycket svensk kultur, en ambition att ta hand om alla grupper
            av flyktingar i en paketlösning, ett slags ''i värsta fall socialfall''-
          </note>
          <note>
            attityd gentemot flyktingar. Det skulle behövas en ny syn på
            flyktingar, vad de är och vilken förmåga de har kapabla att ta
            egna initiativ. Det är nämligen ett visst urval av människor som
            tar sig till Sverige.
          </note>
          <note>
            Dessa människor har ofta varit mer politiskt aktiva än andra.
            De har dessutom lyckats ta sig över ett antal svårigheter för
            att kunna komma till Sverige, och de har tagit initiativet för
            att kunna skapa trygghet för sig själva och sina familjer. Det
            är människor som har en mycket stor kapacitet.
          </note>
          <note>
            Tyvärr har vår mottagningspolitik lett till att många i onödan
            har fått bekymmer med långvarig brist på sysselsättning, med olika
            typer av anpassningsproblem, som i värsta fall reducerat de asylsökande
            till socialfall -- för att använda detta hemska ord.
          </note>
          <note>
            Detta kan man ändra på. En förändring är redan gjord, nämligen
            det nya bidragssystem som börjat fungera vid årsskiftet. Men det
            behövs fler förändringar. Därför har vi i folkpartiet liberalerna
            föreslagit en annan attityd när det gäller boendeformerna för
            dem som kommer hit som asylsökande. Vi tycker att de asylsökande
            måste släppas ut ur de förläggningar som de i dag i princip tvingas
            in i av ekonomiska skäl. Det skall inte bara tillåtas, rent lagligt,
            att lämna förläggningen -- de har naturligtvis den möjligheten
            redan i dag -- utan det skall också vara en praktisk möjlighet
            genom att de får rätt till asylbidrag även när de bor utanför
            förläggningen. Hade vi haft den attityden hade vi också haft möjlighet
            att låta dem bo hos släktingar och vänner, i andrahandsrum, att
            hitta lägenheter på annat sätt, bli hjälpta av olika frivilligorganisationer,
            osv. Då hade vi kanske inte fått någon kollaps i flyktingmottagandet
            för ett och ett halvt år sedan, eftersom boendet då inte hade
            varit något större problem. De tiotusentals nordiska invandrare
            som kommer till Sverige utan att göra väsen av sig hittar själva
            bostäder utan att man behöver skapa särskilda köer eller särskilda
            förläggningar. Vi har inte hört talas om någon förläggning för
            t.ex. norrmän som kommit till
          </note>
          <note>
            Sverige.
          </note>
          <note>
            Det finns kapacitet hos människor att själva skapa sig en framtid,
            kanske särskilt hos dem som varit så initiativrika att de sökt
            sig till Europa.
          </note>
          <note>
            Det är ingen sjukdom att vara asylsökande. Det finns en rad skäl,
            integritetsskäl, kostnadsskäl och personliga skäl för att avskaffa
            det nuvarande systemet, där människor inte får ekonomisk hjälp
            med mindre än de bor på en förläggning. De som behöver hjälp skall
            få det. De som vill bo på förläggning och behöver den assistens
            vi kan ge skall få det även i framtiden, om folkpartiet liberalerna
            får genomföra sina förslag. Men vi måste i första hand utgå ifrån
            att människor själva klarar många av sina problem.
          </note>
          <note>
            Vi har också ett förslag gemensamt med moderaterna om att luckra
            upp mottagningsmonopolet. Det är bra att det finns en strategi
            för hela Sverige när det gäller flyktingmottagandet. Men man måste
            också kunna låta enskilda organisationer vara mottagande parter
            och låta den eventuella tillgången på arbete mer styra var flyktingarna
            hamnar när de väl har fått uppehållstillstånd.
          </note>
          <note>
            Vad så gäller frågan om arbete för asylsökande är det enormt
            roligt att stå här och tala för ett näst intill enigt utskott.
            Vi har äntligen segrat i frågan om hur man skall kunna skapa ett
            system där asylsökande som väntat länge får arbeta med hjälp av
            tillfälligt arbetstillstånd.
          </note>
          <note>
            Vi i folkpartiet liberalerna har varit beredda att kompromissa
            för att få till stånd en ändring av bestämmelserna. Vår kompromissvilja
            har lett till att det i regeringens förslag, efter vår beställning
            därom, anges en respittid på ungefär sex månader.
          </note>
          <note>
            Den som har väntat på besked från invandrarverket i mer än sex
            månader skall alltså få arbetstillstånd.
          </note>
          <note>
            Jag vill gärna nämna att det är en kompromiss från oss. Egentligen
            tycker vi att det är en något för lång väntetid. Vi är rädda för
            att det kan leda till olägenheter, då regeringen dessutom har
            sagt att tiden fram till behandling av ärenden i regeringen inte
            skall tillgodoräknas. Vår rädsla gäller att de asylsökande, även
            om de kanske har väntat länge, kanske inte får utnyttja det tillfälliga
            arbetstillståndet. Jag vill gärna få utfästelser från andra som
            har arbetat med denna fråga om att avsikten är att så många asylsökande
            som möjligt skall få arbeta under den tid då de väntar på uppehållstillstånd.
          </note>
          <note>
            Det finns alltså många skäl för att tillämpa en viss respittid.
            Invandrarministerns argument mot att asylsökande inte skall få
            tillfälligt arbetstillstånd så fort de kommer till vår gräns är
            korrekta. Det skulle kunna innebära en risk för att många söker
            asyl bara för att under kortare eller längre tid kunna arbeta
            i Sverige. Den risken kan således undanröjas genom en respittid
            på några månader, förhoppningsvis inte alltför många.
          </note>
          <note>
            Invandrarverket får därmed en chans att sålla agnarna från vetet
            innan man fattar beslut. Därmed har man kvar möjligheten att arbeta
            för dem som faktiskt är asylsökande och har goda skäl för att
            vara det.
          </note>
          <note>
            Den här reformen blir ännu viktigare i framtiden än den är i
            dag. Vi vet redan nu att det kommer att bli svårare för flyktingar
            och invandrare att få jobb.
          </note>
          <note>
            Samtidigt känner vi till att många flyktingar är högutbildade.
            Siffror visar att ungefär en femtedel av alla asylsökande har
            akademisk utbildning. Det finns alltså en risk för att många förmågor
            slösas bort och att vi ägnar oss åt ett gigantiskt resursslöseri
            genom att inte kunna erbjuda invandrarna något jobb. Det gäller
            inte bara under deras första tid i vårt land utan i värsta fall
            under återstoden av deras liv. Den utvecklingen måste stoppas.
          </note>
          <note>
            Jag vill uttrycka mycket stor tillfredsställelse med den höjda
            flyktingkvot som äntligen har kommit till stånd. Det är roligt
            att vår motion därom har tillstyrkts. Vi har yrkat på en höjning
            till 2 000
          </note>
          <note>
            flyktingar årligen. Jag är mycket glad över den extrakvot som
            regeringen har föreslagit. Det är mycket trevligt att för en gångs
            skull kunna komma överens i flyktingpolitiska frågor.
          </note>
          <note>
            Det finns emellertid också några saker som vi inte är överens
            om. Framför allt vill jag lyfta fram frågan om barnhälsovården.
            I en färsk rapport säger socialstyrelsen att FNs barnkonvention
            inte åtföljs. De flesta asylsökande barn som bor på förläggningar
            har visserligen i någon form tillgång till hälsovård, men de har
            inte samma rätt till hälsovård och tandvård som svenska barn.
            Det är en effekt av att vi i socialförsäkringsutskottet har satt
            socialtjänstlagen ur spel för de asylsökande.
          </note>
          <note>
            Jag hoppas att invandrarministern kan lova bot och bättring i
            den frågan, framför allt med anledning av socialstyrelsens rapport.
            Det här är ett mycket svårt problem så länge vi har barn boende
            på förläggningar under i värsta fall flera år.
          </note>
          <note>
            Vi har också avgivit reservationer som gäller ensamma flyktingbarn.
            Bl.a. anser vi att deras fall måste prioriteras framför andras.
            De befinner sig nämligen i en särskilt känslig situation. En av
            våra reservationer handlar om de handikappade asylsökandes situation.
            Vi understryker vikten av att de så fort som möjligt på förläggningen
            får handikapphjälpmedel och annat som de kan behöva.
          </note>
          <note>
            Låt mig till sist uttrycka tillfredsställelse över att den första
            delen av den praxisdokumentation som vi har efterlyst så många
            gånger äntligen har kommit. Låt oss hoppas att den så snart som
            möjligt åtföljs av de övriga delarna.
          </note>
          <note>
            Herr talman! Med detta yrkar jag bifall till reservation nr 6,
            11, 16 och 23.
          </note>
          <note type="speaker">
            Anf. 41 RUNE BACKLUND (c):
          </note>
          <note>
            Herr talman! I allt samhällsarbete är det viktigt att dra lärdom
            av det som har hänt bakåt i tiden för att man inte skall göra
            om samma misstag en gång till.
          </note>
          <note>
            De senaste tio årens flyktingpolitik ger oss en rad viktiga kunskaper
            som vi kan ta till vara när vi nu organiserar 90-talets flyktingmottagande.
          </note>
          <note>
            När man ser tillbaka på vad som har hänt de senaste åren kan
            man konstatera att det inte har saknats dramatik. Antalet asylsökande
            har ökat mycket kraftigt. Vi har fått känna av hur det blir när
            vi inte är förberedda på stora förskjutningar i det antal flyktingar
            som skall tas emot, förläggas på lämpligt ställe osv.
          </note>
          <note>
            Vid två tillfällen under 80-talet har vi organiserat om vår modell
            för att ta emot asylsökande, utreda deras situation och slussa
            ut dem i samhället. Under tiden mellan omorganisationerna har
            riksdagen, efter förslag från regeringen, fått sätta in det ena
            krispaketet efter det andra för att lösa akuta problem i mottagningsorganisationen.
          </note>
          <note>
            Vad vi har misslyckats med är att förutsäga hur många asylsökande
            som kan tänkas komma till vårt land. Med facit i hand kan vi nu
            konstatera att vi inför varje omorganisation har underskattat
            den verkliga utvecklingen. Det ligger därför i sakens natur att
            man bara kan gissa hur många asylsökande som kan tänkas komma
            hit under ett år. Just nu är vi inne i ett lugnare skede där ett
            färre antal asylsökande än vid samma tidpunkt för ett och två
            år sedan kommer till Sverige. Men alla vet att detta lugn när
            som helst kan brytas till följd av händelser i vår omvärld. Ändå
            envisas vi med att planera flyktingmottagandet som om det var
            en relativt statisk verksamhet.
          </note>
          <note>
            Invandrarverkets basorganisation och förvaltningsanslag låses
            genom riksdagsbeslut.
          </note>
          <note>
            Följden har blivit en krånglig och tidskrävande beslutsprocess
            varje gång som antalet asylsökande har överträffat prognoserna.
          </note>
          <note>
            Jag har gjort en genomgång av tilläggsbudgetarna under 1980-talet,
            och dessa talar sitt tydliga språk.
          </note>
          <note>
            Nästan varje gång har vi beviljat extraanslag till invandrarverket
            för att det skall hinna behandla ett stort antal ärenden i vilka
            beslut inte har fattats.
          </note>
          <note>
            Denna beslutsprocess har krävt resurser, och viktig tid har gått
            förlorad. Händelseutvecklingen hösten
          </note>
          <note>
            1989 kan utgöra ett bra exempel därpå. Under sensommaren det
            året inregistrerades en ökning av antalet asylsökande till Sverige.
            Denna ökning accelererade mycket snabbt under hösten och kulminerade
            i samband med regeringens ''13-
          </note>
          <note>
            december-beslut''. Det gick åtskilliga veckor innan klartecken
            gavs till polis och invandrarverk om att förstärka organisationen
            på utredningssidan.
          </note>
          <note>
            Följden blev att stora balanser asylärenden på kort tid byggdes
            upp hos båda myndigheterna.
          </note>
          <note>
            Personalen hade ingen möjlighet att klara situationen trots stora
            arbetsinsatser och ett omfattande övertidsuttag. Polisen i sin
            tur har behövt drygt ett år på sig för att bearbeta sina balanser.
            Invandrarverket kommer att behöva större delen av detta år för
            att fatta beslut i alla ärenden som ligger i balanserna.
          </note>
          <note>
            Konsekvenserna blir förödande för flyktingpolitiken i sig. Dröjsmålet
            med att sätta in nya resurser har skapat en stor förläggningsorganisation
            där asylsökande under lång tid tvingas vänta på förhör och utredning
            samt beslut. Statens kostnader för att ge asylsökande tak över
            huvudet samt uppehälle har ökat med miljardbelopp under de gångna
            åren.
          </note>
          <note>
            Detta har lett till att regeringen, för att det inte skall bli
            orimliga konsekvenser, vid flera tillfällen har fått ändra praxis.
            Vi har exempelvis fått en barnpraxis, 13-december-beslutet osv.
            Allt detta innebär på något sätt att tilltron till flyktingpolitiken
            urholkas. Det uppstår situationer som gör att människor behandlas
            olika beroende på vid vilken tidpunkt deras ärende avgörs. Det
            är inte bra för tilltron till en generös och humanitär flyktingpolitik.
          </note>
          <note>
            Det är naturligtvis mycket svårt att förutse hur många som kommer
            att söka asyl ett enskilt år. Det inser alla som har följt den
            här verksamheten under en längre tid. Vi måste därför skapa en
            mottagningsorganisation som är mycket flexibel.
          </note>
          <note>
            Jag tycker att statens invandrarverk trots allt har visat prov
            på anpassningsförmåga till nya situaitoner. Jag tror dock att
            vi kan göra ytterligare förbättringar och förändringar i den här
            organisationen så att vi får ett ännu mer flexibelt invandrarverk.
            Vi skulle t.ex. kunna ge invandrarverket betydligt större frihet
            inom ramen för den generella lagstiftningen. Invandrarverket skulle
            få planera sin egen verksamhet och ta emot, utreda och förlägga
            asylsökande.
          </note>
          <note>
            Det nuvarande budgetsystemet är när det gäller flyktingpolitiken
            uppdelad på flera konton. En del av dessa är bundna, och andra
            är utgörs av förslagsanslag. Om man i stället valde en modell
            där man slog samman alla de pengar som nu finns i olika påsar
            till ett anslag som innebär att man räknar ut en schablonersättning
            per asylsökande och sade till invandrarverket att verket skall
            göra en prognos över hur man bedömer antalet asylsökande nästa
            budgetår och ta upp den summa som förslagsanslag i budgeten. Om
            det skulle visa sig att det sker en ökning, skulle man automatiskt
            få den schabloniserade summa som man behöver för att klara verksamheten.
            Man skulle då komma ifrån problemet med olika budgetmanglingar
            när man skall förändra i verksamheten. Det innebär också att man
            hos invandrarverket mera effektivt kan flytta resurser mellan
            olika verksamheter än vad man kan i dag. Därigenom kan man kanske
            hålla ner handläggningstiderna i samband med toppar av asylsökningar
            och skynda på en utflyttning i kommunkön när det blir bekymmer
            i den delen av verksamheten. Ett förenklat budgetförfarande för
            invandrarverket tror jag faktiskt skulle kunna leda till avsevärda
            besparingar, vilket inte är ointressant i sammanhanget.
          </note>
          <note>
            I reservation 3 har vi närmare utvecklat vårt förslag om hur
            det här skulle kunna se ut, och det finns mycket mer att säga
            om denna modell. Mot bakgrund av de erfarenheter vi har från de
            senaste tio åren tror jag att det är en riktig modell för 90-
          </note>
          <note>
            talet.
          </note>
          <note>
            Jag vill också kortfattat kommentera ett par saker i betänkandet
            i övrigt. Jag vill t.ex. ta upp arbetstillstånden. Jag är också
            glad över att vi har kunnat enas om en kompromiss där vi säger
            att man skall ge arbetstillstånd till dem som kan tänkas få vänta
            längre tid än sex månader. Det är ändå viktigt att påpeka att
            det inte är tänkt att man skall behöva vänta i sex månader. Vi
            måste fortfarande slå fast att huvudregeln är att man skall ha
            så korta handläggningstider att det inte skall bli aktuellt med
            arbetstillstånd under asyltiden. I de fall man inte klarar av
            att hålla handläggningstiderna skall arbetstillstånd kunna beviljas
            för att de asylsökande skall få en bättre tillvaro under väntetiden.
            Jag tycker att det är på det här sättet man måste se detta för
            att kunna uppfatta det på rätt sätt. Det är inte fråga om att
            man generellt framöver skall ha tillfälligt arbetstillstånd under
            väntetiden, utan det är ett skydd för den asylsökande.
          </note>
          <note>
            Jag är också glad över att vi är eniga om att öka flyktingkvoten.
            Det är ett önskemål som har funnits i flera år från olika partier.
            Det är positivt att vi nu kan ta steg i den riktningen. Flyktingkvoterna
            används för den grupp som kanske inte har så lätt att ge sig ut
            på resande fot i världen. Det är en grupp som utan tvivel är hårt
            klämd i det internationella samfundet. I det fallet spelar flyktingkvoten
            en stor roll i det internationella sammanhanget.
          </note>
          <note>
            Herr talman! Jag ber att få yrka bifall till reservation nr 3.
          </note>
          <note type="speaker">
            Anf. 42 JAN-OLOF RAGNARSSON (v):
          </note>
          <note>
            Herr talman! Jag vill börja med att ta upp en fråga som behandlas
            i betänkandet, nämligen invandrarorganisationerna och invandrarnas
            riksorganisationer. Vi behandlar även bilaga 12 till regeringens
            budgetproposition, där regeringen säger att man skall komma med
            ett förslag under budgetåret om att förstärka och räkna upp invandrarorganisationernas
            bidrag. I vår invandrarpolitiska motion har vi hänvisat till detta
            och sagt att vi avvaktar förslaget. Hur ligger det till med det
            här förslaget? Kommer det ett förslag om att man skall räkna upp
            bidraget till invandrarnas riksorganisationer, så att man kommer
            upp till den nivå som man fastslog år 1986?
          </note>
          <note>
            Det här betänkandet och det vi har behandlat tidigare under dagen
            går litet i varandra. De handlar om asylsökande människor. Vi
            tog upp litet om rasism och invandrar- och flyktingfientlighet
            i den tidigare debatten. Stora ekonomiska och sociala skillnader
            mellan olika grupper i samhället utgör grogrund för uppkomsten
            av missnöjesgrupper och invandrarfientliga partier.
          </note>
          <note>
            Runt om i Europa kan man se exempel på hur sådana grupper utnyttjar
            och underblåser främlingshat och rasism. Den franske rasisten
            Le
          </note>
          <note>
            Pen fick t.ex. 4 miljoner röster i det senaste franska valet.
          </note>
          <note>
            Även i Sverige blir klimatet för flyktingar och invandrare allt
            hårdare. Exempel på det är de terrordåd som har förekommit och
            förekommer mot flyktingförläggningar runt om i Sverige. Under
            perioden den 1 mars 1988 till den 1 mars 1991, dvs.
          </note>
          <note>
            under tre år, har 58 attentat utförts runt om i landet mot flyktingar
            och förläggningar. För ett år sedan hade vi en intensiv debatt
            där jag tycker att riksdagen och alla partier ställde upp få ett
            fint sätt mot rasism och främlingsfientlighet. Rasismen finns
            även i dag, och man får verkligen passa sig och ställa upp för
            människor som har det svårt.
          </note>
          <note>
            Diskriminering av invandrare på arbetsmarknaden är sedan länge
            ett konstaterat faktum.
          </note>
          <note>
            Vänsterpartiet har i riksdagen föreslagit en lag mot etnisk diskriminering
            på arbetsmarknaden. Det är glädjande att konstatera att invandrarministern
            -- i ett inlägg på s. 3 i Aftonbladet i går som svar på
          </note>
          <note>
            Lars Werners insändare angående främlingsfientlighet och rasism
            -- delar uppfattningen att en lag mot etnisk diskriminering på
            arbetsmarknaden behövs.
          </note>
          <note>
            I betänkandet angående invandring tas också många saker som berör
            asylsökande upp. Under den allmänna motionstiden har vänsterpartiet
            lagt fram ett antal motioner om flykting- och invandrarpolitiken,
            t.ex. om tillfälligt arbetstillstånd för asylsökande, kollektiva
            hemförsäkringar för asylsökande, vård för tortyrskadade asylsökande
            samt ökat anslag till förläggningarna.
          </note>
          <note>
            När det gäller tillfälligt arbetstillstånd för asylsökande anser
            vänsterpartiet att något måste göras för att förbättra villkoren
            för asylsökande under väntetiden. Det är en del i ett nytänkande
            från vänsterpartiets sida i invandrar- och flyktingpolitiken.
            Väntetiderna är fortfarande orimligt långa. Vi anser därför att
            om en asylsökande har fått vänta mer än tre månader så skall tillfälligt
            arbetstillstånd beviljas en asylsökande. Arbetet skall då kombineras
            med svenskundervisning. I motionen sade vi också att ett konkret
            förslag till hur detta skall organiseras har arbetsmarknadsstyrelsen,
            AMS, redovisat för regeringen hösten 1990. Jag anser nog att det
            förslag som vi kom överens om i utskottet är ett steg i rätt riktning.
            Jag anser också att det blev en urvattnad kompromiss om tillfälligt
            arbetstillstånd.
          </note>
          <note>
            Det skall beviljas när en asylutredning tar längre tid än sex
            månader. Det är ett steg i rätt riktning, men vi har ju möjlighet
            att återkomma till riksdagen med den här frågan när den nya propositionen
            om flyktingpolitiken skall behandlas. Vänsterpartiet kommer i
            voteringen att rösta för reservation nr 16, i vad gäller motiveringen
            om arbete för asylsökande.
          </note>
          <note>
            Vi har också tagit upp frågan om kollektiva hemförsäkringar för
            asylsökande. Dessa människor saknar helt försäkringsskydd. Det
            finns en rad fall med asylsökande som inte får någon som helst
            ersättning när deras egendom har blivit skadad.
          </note>
          <note>
            Det sägs i utskottsbetänkandet att vem som helst kan teckna hemförsäkring.
            Ja visst, men försäkringsbolaget anser att man måste ha ett lösöre
            värt minst 50 000 kr. för att över huvud taget kunna få en försäkring.
          </note>
          <note>
            Vi anser vidare att det är mycket väsentligt att det byggs upp
            en snabb diagnostik för de asylsökande som själva söker hjälp
            för tortyrskador. Att de snabbt blir undersökta på ett adekvat
            sätt och blir tagna på allvar kan ha en viss rehabiliterande verkan.
            Det är också väsentligt att landstingen erhåller statlig ersättning
            för att genomföra olika projekt för behandling av tortyrskador
            hos asylsökande. Vänsterpartiet har föreslagit att statliga medel
            på 25 miljoner anslås för detta ändamål.
          </note>
          <note>
            Herr talman! Jag yrkar bifall till reservationerna nr
          </note>
          <note>
            4, 7 och 13. I övrigt ställer jag mig bakom vänsterpartiets samtliga
            reservationer.
          </note>
          <note type="speaker">
            Anf. 43 RAGNHILD POHANKA (mp):
          </note>
          <note>
            Herr talman! Nu skall vi här i kammaren behandla betänkande SfU13.
            Delvis tangerar SfU13 och
          </note>
          <note>
            SfU14 varandra, och delvis sammanfaller frågorna.
          </note>
          <note>
            Betänkande SfU13 behandlar anslagsgivningen till svenska invandrarverket
            och flyktingmottagningen. Mot bakgrund av den restriktiva asylpolitiken
            hade vi kunnat vänta oss en minskning av kostnaderna -- vi har
            nu färre asylsökande -- och en snabbare utslussning. I dag har
            kommuner t.o.m. krävt att få sin flyktingkvot, eftersom de har
            en mottagning anpassad efter ett visst antal flyktingar.
          </note>
          <note>
            Invandrarverket är dock en koloss på lerfötter, som inte har
            kunnat få ner ärendebalanserna. Hösten
          </note>
          <note>
            1990 beslutades att SIV skulle få ytterligare 62
          </note>
          <note>
            miljoner för att arbeta av flera asylärenden, och vår förhoppning
            är att så skall ske.
          </note>
          <note>
            I propositionen framgår att man vid slutet av budgetåret beräknas
            ha en balans på 6 000
          </note>
          <note>
            ärenden, och det tackar vi för.
          </note>
          <note>
            Beräkningen bygger på att en höjd flyktingkvot till
          </note>
          <note>
            2 000 och en extrakvot på 1 250 från Kurdistan inte skall resultera
            i ökade kostnader. Då kommer de minskade utgifterna att ge en
            positiv effekt. Många partier har arbetat för detta under flera
            år. En gång var det moderaterna som inte ställde upp, och en annan
            gång var det centern, men nu har vi kunnat enas. Det har också
            kommit en proposition från regeringen, så nu är det en total enighet
            om den här höjningen. Det är mycket glädjande.
          </note>
          <note>
            En annan följetong är tillfälligt arbetstillstånd för asylsökande
            som ej fått uppehållstillstånd.
          </note>
          <note>
            Utskottet anser att det är djupt otillfredsställande att asylsökande
            på grund av alltför långa handläggningstider påtvingas en passivitet
            som i många fall är nedbrytande för personligheten.
          </note>
          <note>
            Så långt stöder miljöpartiet helt betänkandet, men vi anser att
            argumenteringen sedan blir otydlig och svävande. Därför yrkar
            miljöpartiet de gröna bifall till reservation 16 mom. 16, då skrivningen
            i betänkandet tyvärr i praktiken endast ger en teoretisk möjlighet
            till arbete för asylsökande.
          </note>
          <note>
            I reservationen ges mera direkt en indikation på att den asylsökande
            skall kunna få ett temporärt arbetstillstånd, dock senast vid
            en väntetid på över sex månader.
          </note>
          <note>
            Miljöpartiet anser att den tid som förflutit efter den första
            ansökan om asyl skall vara utslagsgivande. I
          </note>
          <note>
            betänkandet finns ytterligare en brasklapp om att en ytterligare
            väntetid som följer av att ett avslagsbeslut hos SIV överklagats
            hos regeringen inte bör tillmätas någon självständig betydelse.
          </note>
          <note>
            Den seger som riksdagens opposition synes ha fått är närmast
            en pyrrusseger, då det just är vid olika överklaganden som de
            långa väntetiderna uppstår.
          </note>
          <note>
            Tre månader hade varit en lämpligare tidpunkt, även om vi inte
            har någon tidsgräns i vår motion. Vi var dock beredda att ha en
            tidsgräns, och vi kompromissade.
          </note>
          <note>
            Självfallet skall alla politiska partier och frivilligorganisationer
            motverka främlingsfientlighet.
          </note>
          <note>
            Arbetsmarknadsdepartementet och höga tjänstemän har emellertid
            gått ut och talat om
          </note>
          <note>
            ''falska flyktingar'' och ''missbruk av asylrätten''.
          </note>
          <note>
            Det må så vara att en del asylsökande inte har tillräckliga skäl
            för att få uppehållstillstånd, men därifrån till att vara ''falsk''
            är en lång väg.
          </note>
          <note>
            Människor har blivit upprörda över detta. De vill inte satsa
            pengar och medmänsklighet på falska flyktingar. Vi menar inte
            heller att alla kan ha skäl att stanna, men de behöver inte vara
            falska flyktingar. Om man är ekonomisk flykting eller miljöflykting
            så får man kanske inte uppehållstillstånd i Sverige -- vi har
            inte sådana konventioner och beslut -- men man är inte falsk.
          </note>
          <note>
            Det är viktigt att skilja på detta.
          </note>
          <note>
            13-december-beslutet har ytterligare byggt på invandrarfientligheten.
            Kan man när det gäller flyktingar använda sig av retroaktiv lagstiftning
            måste det vara något fel antingen på flyktingarna eller på den
            humanare lagstiftning som Sverige använde sig av före luciabeslutet.
          </note>
          <note>
            Retroaktiv lagstiftning är rättsvidrigt. Om man t.ex. byter bort
            ''humanitära skäl'' mot ''särskilt starka skyddsbehov'' har vi
            väl ingen human flyktingpolitik längre. Om den inte är human är
            den inhuman, och det betyder omänsklig. Det är inte så över lag,
            men det förekommer.
          </note>
          <note>
            Vi sänder tillbaka torterade flyktingar, psykiskt sjuka och deprimerade
            personer. Det har t.o.m.
          </note>
          <note>
            förekommit att man har hämtat patienter på psykavdelningar, dragit
            ur droppet, skjutsat personer i rullstol och sänt tillbaka personen
            till ursprungslandet. Det finns två dokumenterade fall.
          </note>
          <note>
            I det ena fallet togs personen omedelbart om hand av polisen
            och har sedan dess varit ''försvunnen''. I
          </note>
          <note>
            det andra fallet sändes enbart fadern hem, och han är också försvunnen.
            Jag skulle kunna stå här och prata länge bara om de fall jag personligen
            känner till.
          </note>
          <note>
            Praxisdokumentationen behandlas i mom. 2, och där saknas reservationer.
            Den har ju kommit till stånd från invandrarverket, även om den
            för mig inte ger någon bakgrund till hur besluten fattas. Det
            verkar helt godtyckligt och ''överdrivet'' och ''icke trovärdigt''
            upptrappning förekommer där precis som i de flyktinghandlingar
            jag har tagit del av.
          </note>
          <note>
            Priset för handlingen är närmare 800 kr., vilket har diskuterats
            i en fråga tidigare. Det är faktiskt mycket pengar.
          </note>
          <note>
            Som har berörts tidigare har det kommit en dokumentation från
            FARR, Flykting- och asylgruppernas riksråd. Dessutom har solidarietetskommittén
            för flyktingar i Umeå kommit ut med en skrift om rättssäkerheten
            i asylärenden. Den kommittén har ett 20-tal intressegrupper som
            stöder dokumentationen.
          </note>
          <note>
            Ungefär samtidigt kom docent Göran Melanders undersökning angående
            svensk praxis i flyktingärenden. Sammanlagt ger dessa verkligen
            en bild av Sveriges asylpolitik. Man uppfattar den bitvis som
            godtycklig. Den slår hårt mot individer, män, kvinnor och barn.
            Men nu kommer jag tydligen tillbaka till det som vi har behandlat
            tidigare i dag.
          </note>
          <note>
            Jag skall kommentera några reservationer. Först yrkar jag bifall
            till reservatonerna 10, 11, 13 och 16.
          </note>
          <note>
            Vi har tidigare tagit upp att behandlingen av asylsökande på
            förläggningarna ibland innebär förtryck av människor. Jag hoppas
            att detta skall bli betydligt bättre när vi får nästan enbart
            fasta förläggningar, då de som arbetar på förläggningarna också
            har en större trygghet i sitt arbete. Men det är helt klart att
            detta förtryck förekommer på vissa flyktingförläggningar. Det
            har jag fått dokumenterat från lärare, handläggningspersonal och
            flyktingar. Men på vissa håll är förhållandet det motsatta, vilket
            jag vill betona. Där finns stor medmänsklighet. Den reservation
            där detta tas upp har jag inte yrkat bifall till.
          </note>
          <note>
            Jag vill därefter ta upp frågan om de ensamma flyktingbarnen,
            vilket har berörts av många här i dag. Vi från miljöpartiet delar
            uppfattningen att det är mycket viktigt att man tar särskild hänsyn
            till de ensamma flyktingbarn som kommer till Sverige och att de
            tas om hand snabbt och av rätt instanser.
          </note>
          <note>
            Vi anser att flyktingbarn skall ha samma medicinska vård som
            svenska barn. Som exempel kan jag nämna barnen från Kosovo, som
            tillhör den grupp flyktingbarn som har den sämsta statusen.
          </note>
          <note>
            De har verkligen behov av hälsoundersökningar och tandvård och
            inte enbart akut vård.
          </note>
          <note>
            Vi kommer att stödja reservation 13 om tortyrskador, som är viktig.
            Vi har fått uppgift om att ca 25 % av de flyktingar som beviljas
            uppehållstillstånd i Sverige har synliga tortyrskador. Det betyder
            att de asylsökande även kan ha sådana tortyrskador som inte syns.
            Och detta behöver följas upp. När dessa människor är på flykt
            kan de kanske hålla tillbaka sina känslor, men när de har fått
            en lugnare period i Sverige kan dessa känslor lätt komma tillbaka.
          </note>
          <note>
            Frågan om arbete för asylsökande har jag tagit upp tidigare,
            och vi i miljöpartiet kommer att stödja reservation 16 vid voteringen.
          </note>
          <note type="speaker">
            Anf. 44 Statsrådet MAJ-LIS LÖÖW (s):
          </note>
          <note>
            Herr talman! Jag hade inte tänkt att lägga mig i den här debatten,
            men jag ser mig nödsakad att ta kammarens tid i anspråk efter
            Ragnhild Pohankas inlägg.
          </note>
          <note>
            Här pågår återigen ett nytt försök att bilda en myt som så småningom
            blir sanning om man inte säger emot. Sådan är debattekniken många
            gånger.
          </note>
          <note>
            Man upprepar ständigt myten om att vi medvetet skickar folk tillbaka
            till död och tortyr. Och man upprepar ständigt myten om att det
            finns en ambition att öka antalet barn i förvar, osv. Jag skulle
            kunna ge många exempel på detta. Men det var inte därför som jag
            begärde ordet.
          </note>
          <note>
            Jag begärde ordet på grund av att Ragnhild
          </note>
          <note>
            Pohanka sade att vi använder begreppet falska flyktingar. Jag
            har aldrig använt begreppet falska flyktingar, jag har aldrig
            hört någon av mina medarbetare på departementet använda det begreppet,
            och jag har inte heller hört invandrarverkets personal använda
            det begreppet.
          </note>
          <note>
            Vi talar om falska dokument, och vi kan tala om olika saker.
            Men falska flyktingar är faktiskt inget begrepp som i dag är vedertaget
            i debatten, och jag har aldrig hört någon seriös debattör använda
            det i debatten.
          </note>
          <note>
            På detta sätt bildas myter, och så småningom blir de sanning.
            Men, Ragnhild Pohanka, jag förstår att det är av något slags allmän
            välmening som ni tar upp dessa frågor. Men tänk på att när man
            bildar sådana myter, spelar man i stället de invandrarfientliga
            krafterna i händerna, eftersom de sedan tar upp detta och använder
            sådana begrepp.
          </note>
          <note>
            När jag ändå har ordet vill jag också passa på att kommentera
            det som Maria Leissner sade om att hon hoppas att invandrarministern
            skall göra bot och bättring när det gäller flyktingbarnen. Jag
            hoppas att Maria Leissner har en så pass stor tilltro till min
            goda vilja att hon förstår att jag inte skulle ha beställt denna
            översyn och genomgång och dessa förslag från socialstyrelsen om
            jag inte också hade varit beredd att ta dem på allvar och så småningom
            också vidta åtgärder.
          </note>
          <note type="speaker">
            Anf. 45 RAGNHILD POHANKA (mp)
          </note>
          <note>
            replik:
          </note>
          <note>
            Herr talman! Jag har ingen ambition att gå ut med några påståenden.
            Jag kan överlämna den artikel från hösten 1989 där de här orden
            förekom, men jag har den inte med mig i dag, och jag vill inte
            nämna några namn. Jag skall skicka denna artikel till invandrarministern.
          </note>
          <note>
            Dessutom har ett pressmeddelande gått ut från invandrarministern
            där uttrycket missbruk av asylrätten förekommer sex gånger. Missbruk
            av asylrätten, vad är det? Det kan möjligen förekomma ibland,
            det kan jag gå med på. Men detta togs upp på ett sådant sätt att
            det var fråga om missbruk av asylrätten så fort någon försökte
            få stanna i Sverige utan att ha giltiga skäl.
          </note>
          <note>
            Jag står därför fast vid det som jag har sagt. Jag har ingen
            som helst ambition att ta upp några saker här som jag inte har
            belägg för, och det är inte fråga om någon allmän välmening, utan
            jag vill ha bort sådana uttryck om dem som söker skydd i Sverige.
          </note>
          <note>
            Jag vill också ha bort uttrycken icke trovärdig, överdrivet och
            upptrappning, som gör att man så att säga inte litar på dessa
            människor. Jag anser att det skall vara en omvänd bevisföring
            i detta sammanhang. Man skall överbevisa den asylsökande om att
            han eller hon har fel i stället för att använda den nuvarande
            bevisföringen. Det ligger mycket allvar bakom detta, och jag skall
            överlämna denna artikel till invandrarministern.
          </note>
          <note type="speaker">
            Anf. 46 MARIA LEISSNER (fp) replik:
          </note>
          <note>
            Herr talman! När de gäller flyktingbarnens rätt till sjuk- och
            hälsovård vill jag säga att det är mycket bra att Maj-Lis Lööw
            nu säger sig vara beredd att ändra på saker och ting när det gäller
            de bristande rättigheter som de asylsökande barnen har till sjukoch
            hälsovård. Detta är inte något nytt problem, utan det har varit
            ett problem under en längre tid.
          </note>
          <note>
            Vårt yrkande om att asylsökande barn skall ha samma rätt som
            andra barn i Sverige till tandvård och till sjuk- och hälsovård
            har avstyrkts av utskottsmajoriteten. Eftersom socialdemokraterna
            har avstyrkt vårt yrkande har vi fått reservera oss.
          </note>
          <note>
            Det hade därför varit mycket skönt om vi vid diskussionen i utskottet
            hade fått den socialdemokratiska gruppen med oss, eftersom
          </note>
          <note>
            Maj-Lis Lööw nu säger att hon är beredd att ta konsekvenserna
            av den kritik som förs fram i rapporten. Jag hoppas att detta
            innebär ett löfte från Maj-Lis Lööw att se till att de asylsökande
            barnen får samma rättigheter som svenska barn på detta område
            och att vi därmed kan undanröja dessa hälsoproblem när det gäller
            de asylsökande barnen.
          </note>
          <note>
            Beträffande diskussionen om riktiga eller falska flyktingar vill
            jag säga följande. Det uttryck som jag tror har förekommit mest
            i debatten från regeringens sida är att man har talat om att en
            viss grupp, en mindre grupp, är att betrakta som riktiga flyktingar.
            Då har man menat konventionsflyktingar. Men med detta språkbruk
            har väldigt många människor bland allmänheten dragit den automatiska
            slutsatsen att de andra flyktingarna inte är riktiga flyktingar
            utan att de kanske har kommit hit mest på pin kiv eller av något
            annat skäl. Detta har skapat förvirring och oklarhet i debatten.
            Jag tror inte att regeringen kan undandra sig ansvar för den förvirringen.
          </note>
          <note type="speaker">
            Anf. 47 MAUD BJÖRNEMALM (s):
          </note>
          <note>
            Herr talman! Jag vill börja med att gratulera Maria
          </note>
          <note>
            Leissner till det nymornade intresset för invandrare. Tidigare
            har hennes intresse så att säga stannat vid gränsen. Litet mindre
            tvärsäkerhet och litet mera kunskap om hur invandrare har det
            i
          </note>
          <note>
            Sverige när det gäller arbetsmarknaden och bostäder skulle kanske
            inte skada utan vara bara klädsamt.
          </note>
          <note>
            I det här betänkandet behandlas budgetanslaget till statens indvandrarverk
            och förslaget om ökning av flyktingkvoten. Riksdagen har som bekant
            tidigare fattat beslut om en decentraliserad organisation för
            statens invandrarverk, en organisation som var dimensionerad för
            ca 20 000 asylsökande per år, ca
          </note>
          <note>
            150 000 tillståndsärenden och ungefär 22 000
          </note>
          <note>
            medborgarskapsärenden. Verkligheten blev som alla känner till
            en helt annan. Det har alltid blåst kring invandrarverket, ibland
            storm som hösten
          </note>
          <note>
            1989. Ibland har vinden varit lugnare men alltid ihållande. Ibland
            undrar man faktiskt hur invandrarverkets personal kan orka med
            sitt arbete när den aldrig någonsin röner uppskattning utan bara
            möts av kritik. Naturligtvis skall man se på myndigheter med kritiska
            ögon, men litet nyans skulle inte skada. Jag vet att indvandrarverket
            har kämpat för att få organisationen att fungera, att komma ifatt
            och hålla de handläggningstider som planerats i den nya organisationen.
          </note>
          <note>
            De 62 milj.kr. som riksdagen i december beviljande invandrarverket
            för att få ned handläggningstiderna ser nu ut att ge resultat.
            Om inte något drastiskt händer när det gäller antalet asylsökande,
            räknar invandrarverket med att få ned ärendebalanserna och väntetiderna
            till den planerade tiden i slutet av året.
          </note>
          <note>
            Det är naturligtvis oerhört svårt att kunna planera för vad som
            händer i vår omvärld, men det är bra och nödvändigt att invandrarverket
            får möjlighet att anpassa sig till de förändringar som snabbt
            kan ske utan att alltid behöva gå vägen över regering och riksdag.
            Därför föreslås också i budgeten att invandrarverket får disponera
            25 milj.kr. utöver det anvisade anslaget.
          </note>
          <note>
            Man kan säga att det i utskottet har varit en samstämmighet om
            att flyktingkvoten borde höjas.
          </note>
          <note>
            Det som vi inte har varit eniga om har gällt tidpunkten. Men
            nu är antalet asylsökande mindre än beräknat, och man kan nog
            säga, att om inget oförutsett inträffar, är vårt flyktingmottagande
            på väg att stabiliseras. Därför är det nu möjligt att höja kvoten.
            Kriget i Persiska viken och situationen i
          </note>
          <note>
            Irak har som bekant lett till en mycket besvärlig flyktingsituation.
            Totalt finns i området 1,3
          </note>
          <note>
            miljoner flyktingar. Även om man inom FN är överens om att problemen
            måste få sin lösning inom regionerna, kan det i vissa fall vara
            nödvändigt att ta emot flyktingar i ett annat land.
          </note>
          <note>
            I betänkandet föreslås nu en ökning av flyktingkvoten till 2
            000 personer för budgetåret
          </note>
          <note>
            1991/92 och som en särskild insats ytterligare 1 250
          </note>
          <note>
            flyktingar.
          </note>
          <note>
            Herr talman! Utskottet har vid flera tillfällen diskuterat arbetstillstånd
            för asylsökande.
          </note>
          <note>
            Visserligen anser utskottet att det fortfarande finns starka
            skäl som talar mot att ge alla asylsökande ett temporärt arbetstillstånd.
            Det primära målet måste fortfarande vara att förkorta handläggningstiderna,
            att flyktingen så snart uppehållstillstånd har getts får komma
            till en kommun, får bostad och helst också arbete för att kunna
            försörja sig. Men vi är också medvetna om att det inte är bra
            för den enskilde att under lång tid bara gå och vänta på besked.
            Om det skulle inträffa något som gör att handläggningstiderna
            inte minskar utan ökar, vill utskottet att det skall finnas en
            beredskap. Om handläggningen tar alltför lång tid i invandrarverket,
            om man inte kan fatta beslut i ett ärende i första instans inom
            sex månder, skall ett temporärt arbetstillstånd övervägas. Ett
            eventuellt överklagande till regeringen räknas inte. De berörda
            myndigheterna skall inte heller behöva skaffa arbete. Utskottet
            vet att den här frågan inte är så enkel att lösa utan gör bedömningen
            att frågan behöver utredas närmare och att regeringen skall återkomma
            till riksdagen med förslag.
          </note>
          <note>
            Till betänkandet har det fogats 27 reservationer. De flesta har
            vi diskuterat åtskilliga gånger tidigare, men jag vill ändå kommentera
            en reservation från miljöpartiet. Ragnhild Pohanka har ju tidigare
            stått här i kammaren och påstått att det på våra förläggningar
            förekommer en inhuman behandling av asylsökande. Den här reservationen
            har nämligen varit med tidigare och nu tycker jag att det är dags
            för miljöpartiet att komma fram med bevis. Påstår man att det
            förekommer förtryck och inhuman behandling på förläggningarna,
            måste man också kunna bevisa detta. Jag tog upp den här frågan
            förra året när utskottet behandlade motionen. Då påstod Ragnhild
            Pohanka att hon hade bevis, men något bevis såg utskottet aldrig
            till.
          </note>
          <note>
            Jag vet också att invandrarverkets generaldirektör förra året
            efterlyste bevis och inte bara påståenden.
          </note>
          <note>
            Det kom aldrig något bevis. Nu återkommer samma påstående. Jag
            tycker att det är mycket allvarligt att anklaga personalen i förläggningar
            för inhuman behandling och förtryck. Ligger det någon sanning
            i påståendena, måste självfallet invandrarverket ta itu med saken.
            Vad menar egentligen miljöpartiet?
          </note>
          <note>
            Sedan vill jag också kommentera reservation 15
          </note>
          <note>
            som gäller undervisning och sysselsättning för asylsökande. Från
            början var avsikten att svenskundervisningen skulle ske enbart
            i kommunerna, men i och med att väntetiderna blev så långa infördes
            den s.k. förläggningssvenskan för att man skulle kunna ta till
            vara tiden bättre på förläggningarna och förbereda för fortsatt
            vistelse i landet och kommunerna.
          </note>
          <note>
            En undersökning som gjordes våren 1990 visar emellertid att endast
            40 % av vuxna asylsökande och flyktingar deltar i svenskundervisningen
            på förläggningarna. Kostnaderna uppgick under
          </note>
          <note>
            1989/90 till 134 milj.kr. Då uppstod diskussion om huruvida det
            var meningsfullt att med tanke på kostnaderna och det låga deltagarantalet
            bedriva svenskundervisning. Invandrarverket arbetar för närvarande
            på att utforma riktlinjer för en meningsfull verksamhet på förläggningarna,
            och då behandlas också frågan om svenskundervisning och samhällsundervisning
            liksom också utformningen av undervisningen.
          </note>
          <note>
            Fortfarande måste det viktigaste vara att handläggningstiderna
            blir så korta som möjligt, så att flyktingarna får en chans att
            komma ut i en kommun, få en bostad och ett arbete och bli delaktiga
            i det svenska samhället.
          </note>
          <note>
            Herr talman! Jag yrkar bifall till utskottets hemställan och
            avslag på samtliga reservationer där bifall har yrkats.
          </note>
          <note type="speaker">
            Anf. 48 MARIA LEISSNER (fp) replik:
          </note>
          <note>
            Herr talman! Maud Björnemalm tycks ha gjort slut på sina intelligenta
            argument när det gäller min syn på invandrarpolitiken. Nu tar
            hon till rena sluggerargument, för att inte säga lögner. Men låt
            oss höja oss och i stället diskutera sakfrågor. Jag skulle vilja
            ta upp flyktingkvoten. Trots utskottets gemensamma skrivning är
            det anmärkningsvärt att kunna konstatera att efter det att utskottet
            hade klubbat en höjning av flyktingkvoten till 2 000
          </note>
          <note>
            flyktingar årligen -- och därigenom gått emot den socialdemokratiska
            gruppen -- vilar utskottet till dess att en proposition i samma
            ämne lagts fram.
          </note>
          <note>
            Det tog åtskilliga veckor. När regeringen hade tagit initiativ
            och lagt fram ett förslag om 2 000 personer kunde alltså utskottet
            fatta ett beslut. Jag vill visa det symtomatiska att det som förefaller
            vara ett initiativ av regeringen faktiskt bara innebär att oppositionen
            äntligen lyckats få igenom sitt krav.
          </note>
          <note>
            Jag vill också fråga Maud Björnemalm vad hon tror kommer att
            bli resultatet av vår skrivning om möjligheten till temporärt
            arbetstillstånd för asylsökande. Hoppas hon att det kommer att
            kunna bli en möjlighet för en större grupp asylsökande eller tror
            hon att det kommer att kunna användas enbart i undantagsfall?
            Jag själv ser en risk med att vårt fina initiativ kan förvandlas
            till en ganska marginell historia. Jag skulle gärna vilja att
            Maud
          </note>
          <note>
            Björnemalm säger emot mig på den punkten.
          </note>
          <note type="speaker">
            Anf. 49 GULLAN LINDBLAD (m) replik:
          </note>
          <note>
            Herr talman! Även vi moderater har riktat viss kritik mot invandrarverket.
            Vi menar att man får se över sin verksamhet, rationalisera och
            organisera som alla andra statliga verk. Nog tål invandrarverket
            litet kritik, det är jag helt övertygad om. Det finns verk och
            myndigheter i detta land som inte bara får tåla kritik, utan starka
            neddragningar, hårda bantningar och omorganisationer. På ett verk
            fick man reda på i pressen att verket skulle läggas ned från den
            ena dagen till den andra. Den lilla andeviskning som vi möjligen
            kan ha gjort om att allt inte är bra på invandrarverket anser
            jag att man får tåla.
          </note>
          <note>
            Invandrarverket har till skillnad från alla andra statliga verk
            fått alla de pengar de har behövt under åren. De har behövt pengarna
            och vi har släppt till dem för att det har rått en svår situation.
            Men när det t.o.m. för en medlem av denna kammare ibland är svårt
            att få ett besked från invandrarverket, kan man nog ifrågasätta
            viss del av verksamheten. Det står jag för.
          </note>
          <note>
            Ragnhild Pohanka sade att beslutet om arbetstillstånden kan bli
            en phyrrusseger. Jag hoppas verkligen att det inte blir det, utan
            att vi skall kunna lita på den beställning vi har gjort. Vi moderater
            har motionerat om detta i säkert tio års tid. Vi hade naturligtvis
            velat ha en mycket klarare skrivning än den som har kunnat åstadkommas
            här.
          </note>
          <note>
            Det är, precis som Maria Leissner sade tidigare, en kompromiss
            som vi har fått godta. Läser man på s. 21 i betänkandet ser man
            tyvärr att texten haltar litet. Maud Björnemalm har kanske inte
            läst ända till slutet. Jag skall läsa upp den mening som vi tycker
            är viktig. Det står faktiskt att utskottet bedömer ''att frågan
            om temporära arbetstillstånd för asylsökande behöver utredas närmare,
            och regeringen bör snarast möjligt återkomma till riksdagen med
            förslag i frågan.''
          </note>
          <note>
            Det finns en klar begäran från utskottsmajoriteten att ett sådant
            förslag skall komma. Det vill jag verkligen betona. Jag vill också
            ställa frågan huruvida utskottsmajoriteten är beredd att trycka
            på så att regeringen effektuerar denna beställning.
          </note>
          <note>
            Anf. 50 JAN-OLOF RAGNARSSON (v)
          </note>
          <note>
            replik:
          </note>
          <note>
            Herr talman! Jag ställde en fråga i mitt inledningsanförande
            till Maud Björnemalm angående anslag och bidrag till invandrarnas
            riksorganisationer. Det står i budgetpropositionen att regeringen
            skulle återkomma med regler och en kraftig uppskrivning av bidragen
            till invandrarnas riksorganisationer. Jag undrar om Maud
          </note>
          <note>
            Björnemalm kan svara på den frågan.
          </note>
          <note>
            Jag sade också i mitt inledningsanförande att de tillfälliga
            arbetstillstånden var en kompromiss. Där delar jag Maria Leissners
            och Gullan Lindblads uppfattning. Men vi har som sagt också möjlighet
            att återkomma i den frågan när vi skriver motioner med anledning
            av regeringens proposition. Den motionstiden går ut den 12 juni.
          </note>
          <note>
            Reservation nr 15 gäller undervisning och sysselsättning för
            asylsökande. Har man aldrig funderat på att göra någon utvärdering
            av varför deltagandet är så lågt som 40 % i svenska för invandrare?
            Det är bättre att man tittar på vad det är för fel än att bara
            skära bort verksamhet.
          </note>
          <note type="speaker">
            Anf. 51 RAGNHILD POHANKA (mp)
          </note>
          <note>
            replik:
          </note>
          <note>
            Herr talman! Nog vet Maud Björnemalm att det förekommer förtryck
            på många arbetsplatser, på många förläggningar och i många situationer
            i vårt samhälle. Mobbning är inget nytt begrepp. Här har vi gruppen
            som är mycket mer utsatta, för de har inte den trygghet som vi
            svenskar har i en utsatt situation.
          </note>
          <note>
            Förra gången tog jag upp speciella saker. Det hade gått ett brev
            till invandrarministern om detta förtryck. Jag besökte flyktingförläggningen
            tillsammans med bl.a. ett kommunalråd, och vi konstaterade att
            det inte var bra. Jag hade inte tänkt yrka bifall till reservationen
            den här gången.
          </note>
          <note>
            Men efter det att jag besökt ytterligare ett par flyktingförläggningar
            där samma signaler kom från lärare, personal och flyktingar, yrkar
            jag bifall till den en gång till.
          </note>
          <note>
            Jag tycker inte att det är så hårresande att tala om det. Människor
            är utsatta när de är flyktingar och asylsökande. Det är kanske
            en för liten personal som arbetar här, men den utövar förtryck.
            Vi kan ta rena fakta. Flyktingarna får på sina håll inte lämna
            sin förläggning utan särskilt tillstånd. Man påstår olika saker
            som skäl för detta. De får inte ta emot besök. De får t.ex. inte
            reda på att de har rättighet att byta advokat. De får inte veta
            att de har rättighet att få en annan tolk. Sådana saker är ett
            dolt förtryck. Men det förekommer också direkt öppet förtryck
            på flyktingförläggningarna.
          </note>
          <note>
            Om man inte vill ta i detta, inte vill se det, kan man naturligtvis
            låta det blåsa kring mig som det påstås att det blåser kring invandrarverket.
            Jag tycker att det är bra att man ger luft åt detta, att man talar
            om att det förhåller sig på det här viset. De bevis som jag lade
            fram förra gången, jag kan plocka fram dem nu också, skickades
            i brev till invandrarministern.
          </note>
          <note type="speaker">
            Anf. 52 MAUD BJÖRNEMALM (s) replik:
          </note>
          <note>
            Herr talman! Ragnhild Pohanka och jag har tydligen litet olika
            uppfattningar om vad som är upprörande. Jag tycker faktiskt att
            det är ganska upprörande när en riksdagsledamot står här i kammaren
            och anklagar personalen på invandrarverkets förläggningar för
            förtryck och inhuman behandling av de asylsökande. Självklart
            skall Ragnhild Pohanka ta kontakt med invandrarverket, så att
            den här saken åtgärdas. Jag har nämligen frågat på invandrarverket
            och det finns ingen som känner till att det förekommer något förtryck.
            Förekommer sådant skall det naturligtvis beivras.
          </note>
          <note>
            När det gäller flyktingkvoten, Maria Leissner, var en höjning
            aviserad i budgetpropositionen. Men det spelar snart ingen roll
            vad man säger i den här kammaren, för folkpartiet vet alltid bäst
            och är alltid bäst, enligt Maria Leissner.
          </note>
          <note>
            I fråga om temporära arbetstillstånd har utskottet sagt i sin
            skrivning, att eftersom frågan är komplex behöver den utredas
            ytterligare. Det är på intet sätt för att förhala frågan, utan
            det är för att frågan är mer komplicerad än man kan tro. Man måste
            också undersöka huruvida detta förslag kommer i konflikt med andra
            lagar. Det är inte bara för utskottet att rätt upp och ned bevilja
            arbetstillstånd för asylsökande.
          </note>
          <note>
            Jan-Olof Ragnarsson frågade om invandrarorganisationerna. Om
            jag minns rätt är det precis som Jan-Olof Ragnarsson sade, att
            man håller på att utarbeta nya regler. Man kommer även att ge
            organisationerna ett förhöjt stöd. Men hur långt detta arbete
            har kommit kan jag tyvärr inte säga så här på rak arm. Men det
            är på gång i alla fall.
          </note>
          <note>
            Beträffande det låga deltagandet i svenskundervisning har man
            gjort undersökningar på en del förläggningar. Många asylsökande
            tycker inte att de har någon anledning att lära sig svenska innan
            de har fått besked om att de får stanna i landet.
          </note>
          <note>
            Det temporära arbetstillståndet, för att återgå till det, är
            också en känslig fråga. När jag sade att
          </note>
          <note>
            Maria Leissners intresse oftast stannade vid gränsen, var det
            faktiskt inte sluggerfasoner. Jag menade det. Jag har aldrig hört
            Maria Leissner bekymra sig om de över 16 000 utländska medborgare
            som vi redan har i landet och som är arbetslösa. Det kanske vore
            befogat att vi någon gång också diskuterade deras situation och
            inte bara talar om dem som går och väntar på besked om huruvida
            de får stanna i Sverige eller inte.
          </note>
          <note type="speaker">
            Anf. 53 MARIA LEISSNER (fp) replik:
          </note>
          <note>
            Herr talman! Jag tackar Maud Björnemalm för erkännandet att folkpartiet
            alltid är bäst. Det är inte ofta vi får sådana komplimanger.
          </note>
          <note>
            När det gäller flyktingkvoten undrar jag: Om socialdemokraterna
            i riksdagen visste att det skulle komma en proposition, som innehåller
            ett förslag om en höjning av flyktingkvoten till 2 000, hur kom
            det sig då att socialdemokraterna i första vändan, när vi klubbade
            förslaget i utskottet, sade nej och därigenom blev överkörda av
            de andra partierna?
          </note>
          <note>
            Det var ett onödigt nederlag. Det hade varit mycket roligare
            om vi hade kunnat komma överens med en gång. Det allra roligaste
            hade förstås varit om det redan i budgetpropositionen hade funnits
            ett förslag.
          </note>
          <note>
            Frågan om temporära arbetstillstånd för asylsökande som har väntat
            en tid sade Maud
          </note>
          <note>
            Björnemalm är en känslig fråga. Det gör mig litet orolig. Jag
            trodde ändå att vi hade träffat en överenskommelse -- och att
            vi alldeles strax skulle fatta ett beslut -- om att begära ett
            förslag från regeringen om rätt till tillfälligt arbetstillstånd
            för sådana personer som inte beräknas få besked från invandrarverket
            under de första sex månaderna.
          </note>
          <note>
            Jag hoppas att vi nu är överens och att det kommer ett sådant
            förslag från regeringen. Jag hoppas också att socialdemokraterna
            inte strävar emot, när det nu finns en överenskommelse. För säkerhets
            skull vill jag fråga Maud Björnemalm om hennes avsikter när det
            gäller denna fråga.
          </note>
          <note>
            Om Maud Björnemalm aldrig har hört mig eller folkpartiet liberalerna
            bekymra sig om de 16 000
          </note>
          <note>
            arbetslösa och invandrarnas problem på arbetsmarknaden, kan Maud
            Björnemalm hos utredningstjänsten säkert begära utdrag ur de anföranden
            som jag har hållit under ett antal år i riksdagen och de motioner
            som vi har väckt med krav på åtgärder mot etnisk diskriminering
            i arbetslivet. Vi har nu under ett antal år framställt krav på
            möjligheter för asylsökande att arbeta redan under väntetiden
            för att underlätta deras inträde på arbetsmarknaden. Vi har även
            ställt många andra krav, som har att göra med hur man bäst skall
            kunna bygga broar för de asylsökande och övriga invandrare in
            i det svenska arbetslivet och därmed den svenska gemenskapen.
            Vi har under en lång tid haft rätt mycket att erbjuda på det området.
            Maud Björnemalm är välkommen att sätta sig in i vad vi egentligen
            har sagt.
          </note>
          <note type="speaker">
            Anf. 54 GULLAN LINDBLAD (m) replik:
          </note>
          <note>
            Herr talman! När det gäller den fråga som vi nu diskuterar, alltså
            temporära arbetstillstånd för väntande asylsökande, är sanningen
            den att socialdemokraterna hela tiden styvnackat har sagt nej
            till sådana. Erkänn att det var först när vänstern hade ändrat
            ståndpunkt och kommit med förslag om temporära arbetstillstånd
            efter tre månader som vi fick en majoritet i utskottet. Det är
            klart att det var en omvändelse under galgen. Men jag tar ändå
            svaret till intäkt för att det nu snarast möjligt kommer ett förslag,
            eftersom det finns en klar beställning från utskottet. Den som
            vill understryka det hela ännu litet kraftigare kan naturligtvis
            rösta på reservation 16, där vi säger att temporära arbetstillstånd
            skall beviljas senast sex månader efter asylansökan. Det är ett
            ytterligare betonande av allvaret i denna vår begäran.
          </note>
          <note type="speaker">
            Anf. 55 MAUD BJÖRNEMALM (s) replik:
          </note>
          <note>
            Herr talman! Ironi är svårt, Maria Leissner. Vi har inte sagt
            nej till höjd flyktingkvot. Vi har hela tiden sagt att vi anser
            att flyktingkvoten skall höjas, men vi ville avvakta tidpunkten.
            Vi sade inte nej i utskottet, utan vi ville även där dröja litet
            därför att vi visste att en proposition skulle komma. Vi ville
            avvakta princippropositionen om en ny flyktingpolitik.
          </note>
          <note>
            När det gäller de temporära arbetstillstånden har utskottet skrivit
            till regeringen och beställt en utredning. Vi har från socialdemokratiskt
            håll inte reserverat oss. Alltså accepterar vi utskottets beslut.
            Vi har även deltagit i diskussionen om utformningen av skrivningen
            i utskottets betänkande.
          </note>
          <note type="speaker">
            Anf. 56 BERITH ERIKSSON (v):
          </note>
          <note>
            Herr talman! Jag och många fler har fått anledning att stifta
            bekantskap med problematiken runt flyktingar, även om man som
            jag inte är ledamot i det utskott som handlägger dessa frågor.
            Många fler än jag har ställt sig undrande över hur flyktingmottagandet
            och invandrarpolitiken egentligen fungerar. Jag har försökt skaffa
            mig information så gott jag har kunnat. När riksdagsåret slutade
            i fjol sommar, beslöt jag att mer ingående sätta mig in i hur
            invandrarpolitiken fungerar. Jag besökte tolv olika slussar och
            förläggningar. Under det gångna riksdagsåret har det blivit några
            återbesök och några nybesök.
          </note>
          <note>
            Jag beslöt mig för att välja ut några asylsökande, som jag bedömde
            hade politiska flyktingskäl.
          </note>
          <note>
            Eftersom jag på mitt ansvar i vår riksdagsgrupp har
          </note>
          <note>
            Iran, Irak, Turkiet och Kurdistan, anser jag mig väl informerad
            om de politiska förhållandena i dessa länder, om de olika oppositionella
            politiska partier och grupper som finns där och om den grad av
            förföljelse som dessa grupper utsätts för. Därför blev mitt val
            en kurdisk ensamstående kvinna, en iransk man med sin femåriga
            flicka -- mamman och en pojke var kvar i Iran; det blev ett återanknytningsärende
            -- samt ett iranskt par utan barn. Alla tillhörde olika organisationer.
          </note>
          <note>
            Jag följde ärendena hela vägen. Det har varit många och ibland
            rent otroliga turer. Det sistnämnda fallet -- det iranska paret,
            som också har fått barn under året -- blev klart för en vecka
            sedan i första instans. Ingen av dem fick politisk flyktingstatus.
          </note>
          <note>
            Jag vill också säga några ord om handläggningstiderna, som jag
            kom i kontakt med, och den rent otroliga byråkrati som behäftar
            invandrarverket. Den ensamme pappan hade suttit i ett hotellrum
            med sin flicka i fem månader.
          </note>
          <note>
            Flickan mådde dåligt. Det fanns ett 30-tal barn under skolåldern
            på hotellet, men ingen organiserad barnverksamhet förekom. Det
            kunde vara ett skäl till att flickan mådde sämre än hon hade behövt
            göra.
          </note>
          <note>
            När jag ringde regionkontoret för att höra hur långt ärendet
            hade hunnit, fick jag besked om att handläggaren var sjuk och
            att akterna var inlåsta hos honom. Man kunde inte ge besked om
            hur länge han skulle vara borta.
          </note>
          <note>
            Efter någon vecka ringde jag igen och fick då veta att ärendet
            var avgjort för en månad sedan men att man inte hade haft tid
            att skriva ut beskedet. Man skickade dock ett fax till förläggningen,
            och kommunplacering skedde efter en vecka. Det dröjde ytterligare
            en och en halv månad innan det skriftliga beskedet kom, vilket
            orsakade mannen en del besvär.
          </note>
          <note>
            Jag följde med vid kommunplaceringen för att se hur den gick
            till. Det var i detta fall tur, eftersom den iranske mannen inte
            ens kunde få ut pengar på den avi som han hade fått på flyktingkontoret.
          </note>
          <note>
            Posten godkände inte det enda papper som han hade: det med tumavtrycket
            på som man får vid första polisförhöret.
          </note>
          <note>
            Det iranska parets ansökan blev inte klar förrän efter ett år
            och fem månader i första instans, trots att paret sades ligga
            i en förturskö på grund av att kvinnan befann sig i mycket dålig
            psykisk kondition.
          </note>
          <note>
            Så något om hur jag upplevt situationen på slussar och förläggningar.
            Jag skulle kunna berätta hårresande exempel på vad jag sett och
            upplevt, men jag väljer att berätta om en förläggning som fungerar
            bra, nämligen Röda kors-förläggningen i
          </note>
          <note>
            Söderfors. Där har man asylsökande från öststater, man har araber
            och chilenare. Man visste att ca
          </note>
          <note>
            80 % av de asylsökande kommer att sändas tillbaka men att de
            skulle finnas på förläggningen ungefär ett år.
          </note>
          <note>
            Man hade dragit konsekvenserna av de faktiska förhållandena,
            att man inte kunde påverka möjligheterna för dessa att få stanna
            eller påverka längden på deras vistelse i Sverige. Man ställde
            sig då på förläggningen frågan: Hur kan vi använda tiden på ett
            för den asylsökande bästa sätt? Vad kan vi ge de här människorna
            att ha med sig till sitt hemland? Hur kan vi undvika att bryta
            ner dessa människor?
          </note>
          <note>
            Man har nu en skola och ett daghem med samma standard som svenska
            daghem och med utbildad personal. Förutom svenskundervisning kan
            man välja att läsa engelska eller datakunskap. Man har upprättat
            arbetslag som utför oavlönat arbete till idrottsföreningar och
            andra organisationer i kommunen. Mer i förtroende fick jag också
            veta att man ibland var tvungen att röra sig i gränslandet till
            det otillåtna för att kunna erbjuda de kunskaper man vill erbjuda
            och en meningsfull sysselsättning.
          </note>
          <note>
            Varje anställd, vaktmästare, chaufför, ekonomibiträde och handläggare
            har en lärling med sig i sitt arbete. Man ger ut ett veckoblad
            på de språk som finns representerade på förläggningen och på svenska
            till folket i Söderfors. Det är en förläggning där det sjuder
            av arbete och idéer. Där såg jag inga oroligt vankande, sysslolösa
            och deprimerade människor, som är den vanligaste synen när man
            kommer till en sluss eller förläggning. Söderfors förläggning
            läggs ned i december, liksom de andra tre Röda korsförläggningarna
            i landet.
          </note>
          <note>
            Jag vill inte föregripa den interpellationsdebatt som kommer
            att hållas senare i dag och som handlar bl.a. om folkrörelseengagemang
            i flyktingmottagandet. Invandrarverket uppvisar en stor ovilja.
            Man sköter dåligt de kontakter som folkrörelseorganisationerna
            kan erbjuda. Det vore väldigt intressant att få belyst varför.
          </note>
          <note>
            Vilken verksamhet det än gäller beror det till stor del på personalen
            om verksamheten blir bra eller dålig, men även på vilken utbildning
            personalen har, på människosyn, regler, lagar och förordningar
            som omgärdar verksamheten.
          </note>
          <note>
            Jag är inte rädd för att kritisera statens invandrarverk. Jag
            tycker att invandrarverket är byråkratins högborg i Sverige. Det
            är mycket svårstyrt. Sunt förnuft verkar vara bannlyst där, och
            verket har en verksamhetsutformning som skapar miljöer och arbetsförutsättningar
            där humanism och medmänsklighet har mycket svårt att trivas och
            utvecklas.
          </note>
          <note>
            Jag vill anknyta till den debatt som fördes här i kammaren mellan
            Pohanka och Björnemalm om att det naturligtvis inte är den enskilda
            personalens fel att det ibland blir fel, eftersom personalen är
            organisationens fångar. Jag tycker att invandrarverket har varit
            en tummelplats för organiseringsmarodörer. Jag tror inte att de
            fasta förläggningarna har en chans att exempelvis bli så bra som
            en del av Röda kors-förläggningarna har varit, om vi inte ger
            mer ansvar och pengar till de enskilda förläggningarna, om vi
            inte kan involvera personalen på de enskilda förläggningarna så
            att den själv utformar verksamheten. Detta är lika nödvändigt
            där som inom annan offentlig verksamhet. Jag tycker att vi är
            alldeles för rädda och flata när det gäller att kritisera invandrarverket
            och den organisation som där har byggts upp.
          </note>
          <note>
            Jag ställer mig bakom vänsterpartiets reservationer till detta
            betänkande.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 4 juni.)
          </note>
          <note>
            8 § Svar på interpellation 1990/91:205 om polisväsendet i EG
          </note>
          <note type="speaker">
            Anf. 57 Civilminister BENGT K Å JOHANSSON (s):
          </note>
          <note>
            Herr talman! Carl Frick har frågat mig hur det förhåller sig
            med vad han kallar den svenska polisintegrationen med EG.
          </note>
          <note>
            Jag har i skilda sammanhang redovisat vad den ökade internationaliseringen
            kan innebära både när det gäller utvecklingen av den gränsöverskridande
            kriminaliteten och i fråga om det internationella polissamarbetet.
          </note>
          <note>
            Bl.a. har jag redovisat Sveriges kontakter med den s.k. TREVI-gruppen
            och dess arbete. TREVI är ett samarbetsorgan inom EG-staterna
            för polis- och säkerhetsfrågor. Några s.k. likasinnade länder,
            däribland Sverige, informeras regelbundet av gruppen och följer
            nära deras arbete. Inom TREVI
          </note>
          <note>
            diskuteras bl.a. frågor om europeiskt polissamarbete.
          </note>
          <note>
            Därutöver har Sverige genom bilaterala samarbetsavtal inom polisområdet
            sökt utvidga samarbetet ytterligare med ett par länder som i dessa
            sammanhang har stor betydelse för Sverige.
          </note>
          <note>
            Polisverksamhetens dagliga internationella kontakter sker främst
            genom de kanaler som polisarbetet traditionellt har använt sig
            av, exempelvis via Interpol och genom i andra länder utplacerade
            sambandsmän. Med de nordiska länderna har vi sedan länge haft
            ett utvecklat och ändamålsenligt samarbete.
          </note>
          <note>
            Jag har vidare i den proposition om förnyelse inom polisen (prop.
            1989/90:155) som lades fram förra våren och som riksdagen godkänt
            lämnat en samlad redovisning av aktuella frågor om det internationella
            polissamarbetet. En av slutsatserna i propositionen var att det
            är särskilt angeläget att finna vägar för ett utvidgat och mer
            reglerat samarbete på polisområdet med länderna i EG.
          </note>
          <note>
            Det polisiära internationella samarbetet bedrivs alltså i olika
            fora och former. Bakgrunden till att det polisiära samarbetet
            utökas är givetvis att brottsligheten internationaliseras alltmer.
            Vill vi med kraft bekämpa terrorism, narkotikabrottslighet och
            annan grov internationell brottslighet måste polisarbetet utvecklas
            inte bara nationellt utan även internationellt. En utveckling
            mot ett mer långtgående polisiärt samarbete i synnerhet i Europa
            behövs också för att vi skall kunna möta den kriminalitet av annat
            slag som kan bli följden av att rörligheten över gränserna ökar.
          </note>
          <note>
            Det får inte bli på det sättet att den internationellt orienterade
            brottsligheten skall kunna dra fördelar av ett outvecklat polisiärt
            samarbete länderna emellan. Som jag ser det befinner vi oss trots
            allt ännu i ett inledningsskede när det gäller det internationella
            samarbetet mot brott. Det finns åtskilliga frågor som måste diskuteras
            och som vi måste finna bra lösningar på.
          </note>
          <note>
            Några av de mer kontroversiella frågor som debatterats den senaste
            tiden har varit frågan om en gemensam europeisk polis. Denna fråga
            rymmer åtskilliga komplikationer, och meningarna går starkt isär
            bland EG-länderna. En annan fråga som diskuterats har varit om
            de nationella polisorganisationerna skall få gå in i grannlandet
            och där utföra visst operativt arbete. Den senare frågan har reglerats
            för vissa av EG-länderna, nämligen Tyskland, Frankrike och
          </note>
          <note>
            Beneluxländerna, i det s.k. Schengenavtalet som avses träda i
            kraft 1992. Genom avtalet får
          </note>
          <note>
            Schengenländernas polisorganisation möjlighet att följa efter
            brottslingar in på ett annat lands territorium och där även företa
            tillfälliga ingripanden. Efterföljandet är omgärdat av en mängd
            villkor, bl.a. begränsning till tid och geografiskt område och
            för vilka brott efterföljandet får ske.
          </note>
          <note>
            För svenskt vidkommande är det angeläget att vi deltar i och
            påverkar utvecklingsarbetet och att vi i ett tidigt skede får
            lämna de svenska synpunkterna och söka påverka utvecklingen i
            en för oss önskvärd riktning. Det finns inga färdiga strukturer
            eller samarbetsformer för det internationella polisarbetet som
            är tvingande för Sverige och som inte stämmer överens med vår
            syn på polisverksamheten.
          </note>
          <note type="speaker">
            Anf. 58 CARL FRICK (mp):
          </note>
          <note>
            Herr talman! Jag tackar så mycket för svaret, som jag tycker
            delvis är litet svävande. Utgångspunkten för min fråga var en
            artikel i Dagens Nyheter från den 13 april, där det skildras hur
            man i EGs inre kärna -- Tyskland, Frankrike, Benelux -- tillåter
            polisaktiviteter över nationsgränserna. Artikeln oroade mig. Jag
            är fullt på det klara med att man måste ha ett internationellt
            samarbete i fråga om brottslighet, särskilt i samband med en EG-
          </note>
          <note>
            intregration. När alla gränskontroller skall slopas är man naturligtvis
            tvungen att hitta former för hur man skall bemöta den internationella
            brottsligheten, som kan förväntas få ett stort uppsving nu när
            bromsarna släpps.
          </note>
          <note>
            Jag hade ändå önskat att ministern skulle ta tag i den viktiga
            frågan om aktiva polisinsatser av polis från andra länder på svensk
            mark. Såvitt jag förstår är detta något som vi kan förvänta oss
            vid en EG-
          </note>
          <note>
            integration. De utländska förföljande poliserna går efter sina
            lagar och inte efter de svenska. Dessa poliser kommer alltså att
            arbeta i Sverige efter de lagar som de är vana vid och lärda att
            följa. Det innebär att vi kommer att få poliser i Sverige som
            inte arbetar efter svenska lagar utan efter främmande länders
            lagar. Det är då stor risk för att dessa poliser bryter mot svenska
            lagar, om nu inte de utländska lagarna helt plötsligt utan beslut
            i riksdagen skall gälla i Sverige. Det kan då uppstå en ganska
            absurd situation, eftersom man kan få en ny sorts internationell
            brottslighet, en polisiär brottslighet. Poliserna från utlandet
            beter sig kanske på ett sätt som inte stämmer överens med svenska
            lagar. Detta upplever jag som ganska absurt. Den här frågan tar
            ministern inte upp i svaret, och det är jag litet ledsen över.
            Jag förväntade mig ett rakt svar att svenska lagar verkligen skall
            gälla i Sverige och att brottslingar i
          </note>
          <note>
            Sverige skall jagas och tas om hand av poliser som kan och följer
            svensk lag. Eftersom jag inte får det svaret, lämnar ministern
            fältet öppet för tankar på att grunder för vårt rättsväsende skall
            tas bort i och med att de utländska poliserna följer de lagar
            som de är vana vid. Man kan lätt få den misstanken. Det är väldigt
            viktigt att se till att denna misstanke undanröjs.
          </note>
          <note>
            Slutmeningen i ministerns svar är ganska intressant. Han säger:
            ''Det finns inga färdiga strukturer eller samarbetsformer för
            det internationella polisarbetet som är tvingande för
          </note>
          <note>
            Sverige och som inte stämmer överens med vår syn på polisverksamheten''.
            Jag anser att denna mening är mycket kryptisk. Det hade varit
            bra om ministern hade varit tydligare och uttryckt sig mera klart.
            Vem skall ändra på vår syn? Varför skall vår syn ändras? Vad kan
            vi förvänta oss för krav på synförändring i framtiden? Ministern
            säger att man kan tvingas till en ny syn på polisverksamheten
            vid en EG-integration. Det vore väldigt spännande att höra vad
            ministern förutser för krav på synförändring i det svenska rättssamhället.
          </note>
          <note type="speaker">
            Anf. 59 Civilminister BENGT K Å JOHANSSON (s):
          </note>
          <note>
            Herr talman! Jag måste erkänna att jag har litet svårt att följa
            Carl Fricks argumentation. Jag förstår själva utgångspunkten,
            en tidningsartikel om att detta inte är utan problem. I mitt anförande
            antydde jag inte heller att det skulle vara utan problem, om vi
            funderade på att göra något liknande. Jag utgår självfallet ifrån
            att svensk polis i alla lägen kommer att följa svensk lag. Det
            skall den göra och det gör den också.
          </note>
          <note>
            Om man hamnar i en diskussion om huruvida något liknande bör
            gälla i Sverige, är det självklart att det är en mycket problematisk
            fråga som skulle underställas riksdagen. Jag har inte tagit upp
            denna fråga, eftersom den inte är aktuell för Sverige. Jag har
            också nämnt att denna fråga är mycket omdebatterad i EG. Det är
            inte alls så som Carl
          </note>
          <note>
            Frick påstår, att Sverige vid ett eventuellt medlemskap i EG
            automatiskt tvingas till någon typ av polisarbete som är av den
            art som
          </note>
          <note>
            Schengenländerna har avtalat om.
          </note>
          <note>
            Schengenavtalet omfattar inte hela EG, utan det är ett avtal
            som några länder har träffat sannolikt för att de har mycket långa
            gränssträckor och många gränspasseringar och därmed också en betydande
            gemensam brottslighet.
          </note>
          <note>
            Jag tycker själv att jag har varit ganska öppen i svaret. Vi
            i Sverige ser ju hela tiden behovet av internationellt samarbete.
            Det finns former som vi i dag anser ligga ganska långt ifrån vad
            vi är beredda att skriva på. Vi har skrivit på en del avtal, varav
            några är bilaterala, men det här är en fråga som man gott kan
            diskutera med öppet visir. Men, Carl
          </note>
          <note>
            Frick, genom att vi diskuterar EG eller rent av blir medlemmar
            i EG kommer vi inte på något sätt att tvingas till att medge att
            utländska poliser skall få arbeta i Sverige eller att svenska
            poliser skall arbeta utomlands. Detta sker helt enligt de internationella
            överenskommelser som vi har träffat om att t.ex. ha personal vid
            de svenska ambassaderna som sysslar med polisfrågor.
          </note>
          <note type="speaker">
            Anf. 60 CARL FRICK (mp):
          </note>
          <note>
            Herr talman! Jag är fullt medveten om och klar över att det --
            som ministern sade i slutet av sitt inlägg -- finns ett stort
            behov av den här typen av internationellt samarbete, t.ex. när
            den svenska polisen är med och spanar på narkotikabrottslingar.
          </note>
          <note>
            Jag funderade över den sista meningen i ministerns svar: ''Det
            finns inga färdiga strukturer eller samarbetsformer för det internationella
            polisarbetet som är tvingande för Sverige och som inte stämmer
            överens med vår syn på polisverksamheten''. Det är detta som gör
            mig orolig. Jag är fullt på det klara med att svensk polis skall
            följa svenska lagar. I anledning av det som ministern sade i svaret
            och det som stod i tidningsartikeln, att utländsk polis kan få
            arbeta i
          </note>
          <note>
            Sverige utan att följa svensk lag, känner jag mig orolig, en
            oro som jag delar med många andra. Man undrar vad som kommer att
            hända. Vad kommer vi eventuellt att tvingas till?
          </note>
          <note>
            I dag är vi inte tvingade till någonting. Vi kan fritt träffa
            internationella överenskommelser. Vid ett integrationsarbete som
            förebereder ett medlemskap i EG blir vi kanske tvingade till någonting
            som vi inte känner för. Uttrycket ''som inte stämmer med överens
            med vår syn på polisverksamheten'' visar att det uppenbarligen
            finns saker och ting inom EG som inte stämmer överens med vår
            syn på polisverksamhet, och det sade ju också ministern.
          </note>
          <note>
            Vid ett integrationsarbete och inför ett medlemskap tvingas vi
            kanske till sådant som inte stämmer överens med vår syn. Det vore
            intressant att få veta inom vilka områden man kan förvänta sig
            att vi skall tvingas ändra vår syn. Vi behöver inte göra det i
            dag, men vi är inne i en process som det vore intressant att få
            upplysningar om. Vad kan vi förvänta oss för synförändringar?
            Jag anser att problemet ligger i vad vi kan förvänta oss av framtiden
            med hänsyn till detta. Dagens läge är ganska klart, så det oroar
            jag mig inte för, utan jag är orolig för framtiden.
          </note>
          <note type="speaker">
            Anf. 61 Civilminister BENGT K Å JOHANSSON (s):
          </note>
          <note>
            Herr talman! Orsaken till min formulering i svaret är att det
            naturligtvis finns former för polissamarbete som i dag är främmande
            för oss. Dit hör möjligheten för polisen att arbeta på ett annat
            lands territorium. Det är inte möjligt enligt svensk lag. Vi har
            inte den samarbetsformen. Vi är mycket restriktiva också med tanke
            på att komma i närheten av ett sådant samarbete. Detta gäller
            också inom Norden, där vi sedan länge har haft ett utvecklat polisiärt
            samarbete.
          </note>
          <note>
            Det är klart att det finns ett internationellt samarbete. Jag
            avser då de internationella narkotikasambandsmän som finns posterade
            vid de svenska ambassaderna. Detta samarbete sker på nordisk basis.
            Jag anser att det är en mycket bra form för samarbete. Om man
            ser till hur vi såg på dessa frågor för 10--15 år sedan var detta
            med internationellt samarbete en nyhet. Jag kan tänka mig att
            det finns andra former för internationellt samarbete som vi i
            dag inte riktigt känner till, men som utvecklingen banar en väg
            för just på grund av att vi möter nya problem.
          </note>
          <note>
            Jag kan nämna att vi under de senaste veckorna har haft en stor
            ministerkonferens i Oslo om samarbetet på narkotikaområdet, där
            möjligheterna till internationellt samarbete diskuterades bl.a.
            för kontroll av den s.k.
          </note>
          <note>
            Balkanrutten. Längs denna finns länder som saknar möjligheter
            till teknisk kontroll av fordon och som gärna skulle vilja ha
            hjälp med denna. I varje fall en del länder är beredda att ge
            den hjälpen. Man kan också från svensk sida fundera över hur långt
            man skall gå i den formen av assistens.
          </note>
          <note>
            Jag tycker att man skall ha en öppen diskussion om var gränserna
            för det internationella samarbetet går. Vi deltar ganska aktivt
            i en diskussion med EG-
          </note>
          <note>
            länderna om hur arbetet med polisiära frågor skall utformas.
            Framför allt får vi ta del av erfarenheter som de har, och det
            tycker vi är mycket viktigt.
          </note>
          <note>
            Om vi skulle bli medlemmar i EG får vi naturligtvis ta ställning
            till om vi kan ansluta oss till vissa överenskommelser som har
            träffats, huvudsakligen utanför det formella EG-maskineriet. Vi
            har varit observatörer och har inte deltagit på något traktatmässigt
            sätt i detta arbete.
          </note>
          <note>
            Jag vill säga till Carl Frick: Låt oss gärna ha en debatt, men
            övertolka inte det förhållande att vi faktiskt måste ha ett polisiärt
            samarbete! Vi har dock även ett mycket starkt behov av internationellt
            samarbete.
          </note>
          <note type="speaker">
            Anf. 62 CARL FRICK (mp):
          </note>
          <note>
            Fru talman! Det är självklart att vi måste ha ett bra internationellt
            samarbete i polisiära frågor. Det har vi i miljöpartiet aldrig
            tvekat inför. Speciellt i ett allt öppnare världssamhälle är det
            mycket viktigt.
          </note>
          <note>
            Det är också bra med en öppen diskussion, och det är därför som
            jag har tagit upp dessa frågor, som bekymrade mig mot bakgrund
            av artikeln i Dagens
          </note>
          <note>
            Nyheter. Jag får vara glad över att statsrådet säger att man
            känner mycket tveksamhet till olika former av utländsk polisverksamhet
            på svensk mark.
          </note>
          <note>
            Jag nöjer mig med det och tackar så mycket för svaret.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1990/91:204 om energipolitiken
          </note>
          <note type="speaker">
            Anf. 63 Industriminister RUNE MOLIN (s):
          </note>
          <note>
            Herr talman! Krister Skånberg har ställt sju frågor om energipolitiken
            till mig.
          </note>
          <note>
            De första frågorna avser tidsplaner och handlingsplaner för kärnkraftsavvecklingen.
            Jag vill inledningsvis slå fast att de åtgärder som regeringen
            har föreslagit i den energipolitiska propositionen (prop. 1990/91:88)
            syftar till att skapa de praktiska förutsättningarna för att fullfölja
            åtagandet att ställa om det svenska energisystemet och avveckla
            kärnkraften till år
          </note>
          <note>
            2010.
          </note>
          <note>
            Jag vill dessutom erinra om den trepartiöverenskommelse om energipolitiken
            som utgör grund för den energipolitiska propositionen.
          </note>
          <note>
            De tre partierna -- socialdemokraterna, folkpartiet liberalerna
            och centerpartiet -- är ense om att resultaten av hushållningen
            med el, tillförseln av el från miljöacceptabel kraftproduktion
            och möjligheterna att bibehålla internationellt konkurrenskraftiga
            elpriser avgör när kärnkraftsavvecklingen kan inledas och i vilken
            takt den kan ske. Regeringen föreslår i propositionen att denna
            riktlinje skall ersätta riksdagens tidigare beslut om bestämda
            årtal för start av avvecklingen.
          </note>
          <note>
            Vad gäller handlingsplanen för kärnkraftsavvecklingen, innehåller
            propositionen förslag till kraftfulla åtgärder för ökad hushållning
            med energi och en målmedveten satsning på utveckling av ny miljövänlig
            kraftproduktion.
          </note>
          <note>
            Regeringen kommer att årligen för riksdagen redovisa de resultat
            som har uppnåtts genom de energipolitiska programmen. I samband
            med redovisningen kommer regeringen att lägga fram förslag om
            de ytterligare åtgärder som är motiverade.
          </note>
          <note>
            Riksdagen och regeringen anger de förutsättningar som kraftföretagen
            och industrin skall arbeta inom.
          </note>
          <note>
            Någon detaljstyrning av företagens verksamhet, som Krister Skånberg
            tycks förespråka, bör däremot inte ske från statsmakternas sida.
            Det är kraftföretagens uppgift att med utgångspunkt i den av statsmakterna
            fastlagda energipolitiken planera och utveckla kraftsystemet så
            att landets behov av el blir tillgodosett.
          </note>
          <note>
            Krister Skånberg ställer också två frågor om effektivisering
            av elmarknaden och förslaget om en elbörs. Förslaget om en elbörs
            innebär att kraftproducenter skall kunna lösa in åtgärder för
            effektivisering hos eldistributörerna. Statens energiverk har
            föreslagit att en sådan modell prövas.
          </note>
          <note>
            Förslaget är dock inte särskilt utförligt, utan kan snarare kallas
            en principskiss. I den energipolitiska propositionen föreslår
            regeringen därför att förutsättningarna för en försöksverksamhet
            med elbörs undersöks. Därigenom kommer idén att konkretiseras
            innan beslut fattas om eventuella åtgärder. När förutsättningarna
            är klarlagda kan man ta ställning till hur en eventuell försöksverksamhet
            kan genomföras.
          </note>
          <note>
            Krister Skånberg tar också upp transiteringsrätten på det svenska
            stamnätet. I propositionen
          </note>
          <note>
            (1990/91:87) om näringspolitik för tillväxt har regeringen föreslagit
            vissa förändringar på den svenska elmarknaden. I samband med att
            statens vattenfallsverk ombildas till aktiebolag föreslås att
            stamnätet skall avskiljas och ges en mer fristående ställning.
            Syftet är bl.a. att främja en effektivare handel med el och en
            mer decentraliserad elproduktion. Regeringen har nyligen uppdragit
            åt statens energiverk att närmare utreda stamnätets framtida organisation
            och att redovisa resultatet senast den 1 november i år.
          </note>
          <note>
            I en fråga tar Krister Skånberg upp den s.k.
          </note>
          <note>
            balansprincipen. I den energipolitiska propositionen framhålls
            att elmarknadens aktörer har huvudansvaret för att ekonomiskt
            rimliga effektiviseringsåtgärder vidtas. Det innebär för elmarknaden
            att den s.k. balansprincipen bör gälla, dvs. att investeringar
            i eleffektivisering och hushållning bör genomföras så länge kostnaderna
            per kilowattimme inte överstiger kostnaderna för ny elproduktion.
          </note>
          <note>
            Samtidigt som regeringen beslutade om den energipolitiska propositionen
            gav regeringen statens energiverk i uppdrag att utföra vissa samordnings-
            och utvärderingsuppgifter på energihushållningsområdet. Däri ingår
            att närmare granska teoribildningen och att utreda dess värde
            i det praktiska arbetet. Det gäller exempelvis teorier om integrerad
            resursanvändning och om balansprincipen.
          </note>
          <note>
            I sin sista fråga tar Krister Skånberg upp lönsamhetskraven inom
            energiförsörjningen och möjligheterna att genomföra miljömässigt
            angelägna investeringar. Särskilt pekas på att kraftbolagens kalkylränta
            vid investeringar vanligen är lägre, och avkastningstiderna längre,
            än hos många andra företag.
          </note>
          <note>
            Som jag tidigare har understrukit, är det kraftföretagens uppgift
            att med utgångspunkt i den av statsmakterna fastlagda energipolitiken
            planera och utveckla kraftsystemet så att landets behov av el
            blir tillgodosett. Energiinvesteringar är till största delen långsiktiga
            investeringar, som dessutom är mycket kapitalkrävande. Detta innebär
            att kraftbolagen, som Krister Skånberg påpekar, har ett långsiktigt
            perspektiv vid sina investeringsbedömningar. Återbetalningstiderna
            sätts till investeringens ekonomiska livslängd, och kalkylräntan
            motsvarar bl.a. kapitalkostnader och förväntad risk.
          </note>
          <note>
            Elanvändarna gör utifrån sina förutsättningar motsvarande bedömningar
            av livslängd och risk i sina investeringsprojekt.
          </note>
          <note>
            Det är således de enskilda företagen som har att fatta avgöranden
            om investeringar och att därvid bedöma förväntad avkastningstid
            och risk hos investeringsprojekten. Detta gäller såväl inom energisektorn
            som i andra industrisektorer.
          </note>
          <note type="speaker">
            Anf. 64 KRISTER SKÅNBERG (mp):
          </note>
          <note>
            Fru talman! Jag ber att få tacka industriministern för denna
            första uppsättning av svar.
          </note>
          <note>
            Den första fråga som jag ställde var: Bekräftar den socialdemokratiska
            regeringen att en total avveckling av den svenska kärnkraften
            skall vara slutförd senast år 2010? Jag tycker inte, fru talman,
            att jag har fått svar på den frågan. I stället säger industriministern
            att han slår fast att de åtgärder som regeringen har föreslagit
            i den energipolitiska propositionen syftar till att skapa de praktiska
            förutsättningarna för att fullfölja åtagandet att ställa om det
            svenska energisystemet och avveckla kärnkraften till år 2010.
            Jag vill mot denna bakgrund upprepa min fråga.
          </note>
          <note>
            Som industriministern säger, innehåller propositionen en rad
            förslag till åtgärder. Sedan kan man diskutera om det är vad som
            i dagligt tal kallas för en handlingsplan eller inte. Jag menar
            att en handlingsplan är mer konkret, att den knyter ett förslag
            till ett förväntat resultat. Skulle man se propositionen på det
            sättet, kan man konstatera, när man summerar de åtgärder som finns
            upptagna i planen, att vi inte når ett rimligt etappmål under
            den tid som propositionen omfattar.
          </note>
          <note>
            Det betyder att om inte farten i omställningen av energipolitiken
            ökar kraftigt, finns det faktiskt ingen möjlighet att nå det mål
            som industriministern talar om. Då har man inte skapat ens de
            praktiska förutsättningarna för att fullfölja åtagandet att ställa
            om energisystemet.
          </note>
          <note>
            Då är frågan om regeringen eller de partier som har ingått trepartiöverenskommelsen
            är beredda att vid behov öka insatserna för att nå målet. Eftersom
            resultatet under den första tiden är så magert -- i alla fall
            det som man kan läsa ut av propositionen --
          </note>
          <note>
            skulle det behövas utomordentligt kraftfulla åtgärder för att
            sedan kunna nå målet.
          </note>
          <note>
            Då kan det naturligtvis sägas: Jo, men det är inte bara regeringen
            som skall jobba med det här. Det är absolut självklart att den
            stora insatsen skall göras av de vanliga aktörerna på marknaden.
            De skall göras av kraftbolagen och deras kunder av olika typer.
            Förutsättningen för att de skall agera på det sätt som behövs
            om kärnkraften skall vara avvecklad till år 2010 är att de uppfattar
            signalerna så att nu har Sverige ställt om sin energipolitik.
            I
          </note>
          <note>
            fortsättningen skall det inte göras nya anläggningar för fossila
            bränslen utan de skall göras för kraftvärme och helst för användning
            av biobränslen. Det talas också, om än inte så mycket, om att
            satsa på vindkraft, osv.
          </note>
          <note>
            Samtidigt som det står så här i propositionen, är det alldeles
            klart för den som över huvud taget känner till detta att det finns
            en s.k. stark energibalans i
          </note>
          <note>
            Sverige. Det är ett mera diskret uttryck för att det finns en
            överskott av el, fru talman. Det innebär i praktiken att det är
            inte så lönsamt i dag att satsa på t.ex. effektiviseringsåtgärder,
            som så att säga är det andra benet i omställningen.
          </note>
          <note>
            Det ena benet är att när man är tvungen att bygga ut energitillförseln
            skall man man göra det på ett miljövänligt sätt och använda inhemska
            och förnybara bränslen, precis som det står i propositionen. Det
            andra benet är alltså att man måste se till att förbruka mindre
            energi än i dag för att få en viss mängd nytta.
          </note>
          <note>
            Det är vad man kallar för effektivisering, och då måste effektiviering
            löna sig. Jag tvivlar tyvärr på att industrin, framför allt, och
            kraftbolagen själva har uppfattat signalerna på rätt sätt. Det
            är möjligt att industriminstern och jag har olika uppfattningar
            där.
          </note>
          <note>
            Men sedan kommer vi till hur man ändå skall hamna rätt, och då
            kommer vi in på frågan om elbörs och frågan om balansprincipen.
          </note>
          <note>
            Balansprincipen innebär, väldigt enkelt uttryckt, att om det
            är billigare att få fram en viss energimängd genom att använda
            energi effektivare, med bibehållen nytta, gör man det i stället
            för att bygga ut produktionskapaciteten. Ett sätt att göra det
            tydligare på marknaden vilka olika möjligheter som finns är att
            starta en elbörs. Den innebörd som industriministern i sitt svar
            ger begreppet elbörs är väldigt begränsad, och jag skall återkomma
            till en vidare tolkning, som chefen för statens energiverk och
            hans medarbetare gör.
          </note>
          <note>
            Men allra först: Tänker man avveckla kärnkraften till år 2010?
          </note>
          <note type="speaker">
            Anf. 65 LARS NORBERG (mp):
          </note>
          <note>
            Fru talman! När man skall lösa ett problem, är det ju viktigt
            med en problemanalys. Enligt min och jag tror hela den gröna rörelsens
            uppfattning, både i
          </note>
          <note>
            Sverige och utomlands, finns det på energisidan tre grundproblem.
            Jag brukar säga att problemen heter uran, fossila bränslen och
            ineffektiv energianvändning.
          </note>
          <note>
            Jag har tidigare ställt frågan till industriministern här i kammaren,
            om han är ense med den gröna rörelsen i fråga om grundproblemen.
            Det är nämligen viktigt vad man utgår ifrån, när man skall gå
            vidare med någon form av praktiskt handlingsprogram. Är industriministern
            ense med oss om att de stora problemen när det gäller energi heter
            uran, fossila bränslen och ineffektiv energianvändning?
          </note>
          <note>
            Vi har från miljöpartiet försökt att klara ut målstyrningen.
            Vi vill avveckla kärnkraften på kortare tid än till år 2010, men
            om vi nu utgår från
          </note>
          <note>
            2010 konstaterar vi ganska säkert att det som står i energipropositionen
            inte räcker. Med andra ord:
          </note>
          <note>
            Om man extrapolerar satsningen på vindenergi och solvärme, finner
            man att man den vägen får försumbara energitillskott fram till
            år 2010. När det gäller biobränslen är resultatet detsamma.
          </note>
          <note>
            Om man börjar räkna på det som regeringen föreslår, kommer man
            fram till att det inte kommer att lyckas, som industriministern
            själv säger, att fullföja åtagandet att avveckla kärnkraften till
            år
          </note>
          <note>
            2010. Det är ett åtagande som regering och riksdag har gjort
            gentemot svenska folket, och det gäller då att ta detta åtagande
            på allvar.
          </note>
          <note>
            Om de andra problemen, dvs. fossila bränslen och ineffektiv energianvändning,
            finns det väldigt litet i regeringens energiprogram och proposition,
            menar jag. Vi säger från miljöpartiet att koldioxidutsläppen skall
            minska med 85 %, men regeringen har inget mål. Energianvändningen
            skall effektiviseras med 2 % per år, säger vi från miljöpartiet,
            för att på 35 år nå det mål som
          </note>
          <note>
            Brundtlandkommissionen har satt upp för samtliga industriländer,
            nämligen en halvering av energianvändningen i industrivärlden.
          </note>
          <note>
            Instämmer industriministern i min problmanalys?
          </note>
          <note>
            Instämmer industriministern i min bedömning att vi behöver sätta
            upp konkreta mål?
          </note>
          <note>
            Det behövs ingen detaljstyrning, men man behöver ändå vidta vissa
            åtgärder. Som gammal ingenjör vet jag att man modifierar åtgärderna
            allteftersom man ser resultaten. Det är ungefär som att vrida
            på en vattenkran. Visar det sig att det rinner för långsamt, öppnar
            man kranen litet till.
          </note>
          <note>
            Det behövs ingen detaljreglering, som industriministern möjligtvis
            misstänker oss miljöpartister för att vilja ha, men det krävs
            åtgärder som styr i rätt riktning och med ungefär rätt omfattning.
          </note>
          <note type="speaker">
            Anf. 66 Industriminister RUNE MOLIN (s):
          </note>
          <note>
            Fru talman! Krister Skånberg är inte nöjd med mitt besked när
            det gäller avvecklingstidpunkten för kärnkraften. Det kan naturligtvis
            uttryckas på många olika sätt. Jag kan bara säga att jag står
            för det beslut som riksdagen har fattat i den här frågan.
          </note>
          <note>
            Det betyder att år 2010 skall kärnkraften vara borta. Den politik
            som vi nu lägger upp i den energiproposition som för närvarande
            behandlas i utskottet skall leda till det resultatet. Där har
            vi olika strategier.
          </note>
          <note>
            Efter vad jag förstår vill Krister Skånberg ha en mer detaljerad
            uppläggning i en handlingsplan. Vi har ställt upp mål och angett
            vad vi skall uppnå. Sedan säger vi att vi varje år skall pröva
            hur långt vi har kommit. Vi skall redovisa det för riksdagen och
            få en debatt och en prövning här av om de uppnådda resultaten
            är tillräckliga, om vi måste sätta in ytterligare styrmedel eller
            något sådant. Jag tycker att det är en mycket bättre uppläggning
            att ha denna kontinuerliga prövning av resultaten av den politik
            som man för, än att lägga fast handlingsplaner långt i förväg
            utan att veta så mycket om deras innehåll.
          </note>
          <note>
            Krister Skånberg går sedan in på energipropositionen. Den skall
            ju behandlas här i riksdagen om någon vecka. Jag tycker att man
            kan avvakta utskottets behandling av propositionen innan man tar
            den diskussionen.
          </note>
          <note>
            När det sedan gäller signalerna, kan jag inte se annat än att
            de signaler som vi har gett är mycket tydliga. Vi har sagt att
            det beslut som gäller kärnkraftsavvecklingen -- som har fattats
            flera gånger av riksdagen och som har upprepats i propositionen
            -- är det som gäller. Vi har också anvisat en rad olika medel
            för att nå fram till det målet. Det är naturligtvis utomordentligt
            klara signaler till industrin. Den här prövningen varje år skall
            ju bl.a. gå ut på att se om industrin har tagit det här på allvar.
            Om man struntar i vad riksdagen säger och den politik som vi här
            drar upp riktlinjer för, måste vi naturligtvis fullfölja vår politik
            genom att ge de tydligare signaler som i så fall behövs. Men vi
            behöver inte göra det förrän vi konstaterat att man inte bryr
            sig om detta. Jag tycker att det är för tidigt att dra den slutsatsen
            i dag.
          </note>
          <note>
            Vi har ju sagt i propositionen att energiverket eller det verk
            som kommer efter energiverket bör titta närmare på frågan om elbörs.
            Det är en lös principskiss som har redovisats för mig i ett brev
            från energiverket. Det behövs mycket mer av konkretisering av
            hur det skall fungera för att man skall kunna ta ställning till
            om det är en bra metod.
          </note>
          <note>
            Är det så, skall vi naturligtvis använda oss av den.
          </note>
          <note>
            Det behöver vi inte diskutera mer.
          </note>
          <note>
            Lars Norberg talade om problemanalysen och grundproblemen. För
            mig är grundproblemen flera än de som Lars Norberg räknar upp.
            Det är naturligtvis miljöproblemen. Där utgör ju uran, fossila
            bränslen och att man slösar med energi --
          </note>
          <note>
            den sista punkten avser väl detta -- ett viktigt problem. Men
            det är många andra problem som jag tycker är viktiga i energipolitiken.
            Det gäller att få fram tillräcklig elenergi för att vi skall kunna
            klara alla de behov som vi har för att förbättra miljön ute i
            industrin, för att förbättra miljön över huvud taget och för att
            åstadkomma den välfärd som människor eftersträvar och den sysselsättning
            som vi behöver i det här landet. Det är också viktiga grundfrågor
            för energipolitiken. Därför är det litet mer komplicerat, och
            problemen är litet fler än de som
          </note>
          <note>
            Lars Norberg räknar upp. Enfrågepartiet har en benägenhet att
            förenkla verkligheten, och det gör
          </note>
          <note>
            Lars Norberg i det här avseendet.
          </note>
          <note>
            Har vi inget mål när det gäller koldioxidproblemet?
          </note>
          <note>
            Ja, vi har lagt fram en koldioxidstrategi som innebär att år
            2000 skall det inte vara mer utsläpp av koldioxid än vad det är
            i dag. Det är ett ganska tufft program. Det är ett program som
            vi är överens med de olika regeringarna inom EG om. Det skall
            vi driva i samband med den konferens som skall ske på världsnivå.
          </note>
          <note>
            Det behövs naturligtvis konkreta mål, som Lars
          </note>
          <note>
            Norberg säger. Vi har ställt upp ett konkret mål.
          </note>
          <note>
            Det är ett ganska tufft mål att avveckla kärnkraften fram till
            år 2010. Det skall förverkligas med olika medel. Det är vi i färd
            med genom den proposition som vi har lagt fram för riksdagen.
          </note>
          <note type="speaker">
            Anf. 67 KRISTER SKÅNBERG (mp):
          </note>
          <note>
            Fru talman! Jag tror att den första gången som jag träffade industriministern
            var på ett möte med
          </note>
          <note>
            Nordiska rådet. Då kom vi in på hur man antingen kan spetsa till
            en debatt eller hur man kan samarbeta. Jag är känd för att vara
            en samarbetsmänniska. Jag uppskattar det svar som industriministern
            gav med ett personligt ställningstagande till detta. Jag uppfattar
            det som att industriministern kommer att göra allt som står i
            hans makt för att det här målet skall uppnås, och det är inte
            litet det. Det finns stora möjligheter att verka både i den nuvarande
            ställningen och om det skulle slumpa sig så illa att det blir
            i opposition. I
          </note>
          <note>
            den frågan, industriministern, är vi bundsförvanter.
          </note>
          <note>
            Kärnkraften skall vara avvecklad senaste år 2010.
          </note>
          <note>
            Sedan har vi olika förväntningar på hur det på bästa sätt skall
            gå till. Jag tror inte att myndigheterna bör, och egentligen inte
            heller kan, detaljstyra företagens verksamhet. Historiskt finns
            det inte särskilt goda exempel på det. Vad som behövs är en inriktning,
            generella styrmedel, en förväntan att de ger önskad verkan och
            själva trovärdigheten.
          </note>
          <note>
            Industriministern kom in på detta hur aktörerna --
          </note>
          <note>
            industriministern nämnde kanske inte just det begreppet -- uppfattar
            de här signalerna. Där har vi, det vet vi, litet olika uppfattningar.
            Jag tycker att de olika pressuttalanden som företagen gjorde tyvärr
            inte styrker att man har uppfattat signalerna så, att nu är det
            allvar och nu har omställningsprocessen börjat. Men det kan ju
            komma, och det kommer framför allt den dagen när man känner att
            det lönar sig, eftersom företagen ju inte är på marknaden bara
            för att göra nytta, utan de vill också förfärligt gärna tjäna
            pengar. En del sätter det här målet att tjäna pengar långt före
            alla andra mål. Det är här elbörsen kommer in.
          </note>
          <note>
            Industriverket skriver att som det nu fungerar säljer kraftbolagen
            energi i stället för den nytta som energin ger. Det gäller att
            bryta det, och där beskriver man -- man kan diskutera om det är
            utförligt eller inte -- hur en elbörs skulle kunna fungera. Jag
            vill gärna ha reda på hur man kommer att pröva detta från statens
            sida.
          </note>
          <note type="speaker">
            Anf. 68 LARS NORBERG (mp):
          </note>
          <note>
            Fru talman! Också jag vill uttrycka min stora tillfredställelse
            med den tydliga deklaration som industriministern här personligen
            gjorde, att målsättningen är att kärnkraften skall avvecklas.
          </note>
          <note>
            Problemet är avvecklingsprogrammets trovärdighet och möjligheten
            att nå detta mål. Jag liksom Krister Skånberg misstänker att man
            inom industrin, där man är duktig på att räkna, när man ser på
            de förslag som regeringen har presenterat, finner att det kommer
            att bli ohyggligt svårt att klara kärnkraftsavvecklingen med dessa
            satsningar.
          </note>
          <note>
            Jag och miljöpartiet menar att de måste finnas en kombinerad
            strategi. Man måste angripa koldioxidutsläppen på ett kraftfullare
            sätt än det sätt som industriministern angav. Detta kan man framför
            allt göra genom samtidigt vidta två åtgärder. Man kan effektivisera
            2 % per år och varje år pröva om man uppnått den målsättningen
            när det gäller effektivisering eller inte. Likadant kan man göra
            med koldioxidutsläppen. När man effektiviserar kan man samtidigt
            byta ut de fossila bränslerna mot inhemska bränslen.
          </note>
          <note>
            Vi inser naturligtvis att det finns andra aspekter på energin
            än dem som jag nämnde. Men jag anser att detta är huvudproblemet.
            Det finns många som säger att det är vindkraft, solenergi och
            de förnybara energikällorna som är problemen för svensk energiförsörjning.
            Det är de inte, de är tillgångarna. Problemen är naturligtvis
            de faktorer jag nämnde.
          </note>
          <note>
            Det gäller också att rätta mun efter matsäcken, dvs.
          </note>
          <note>
            vi måste anpassa vår konsumtion, produktion och livsstil efter
            de biologiska och resursmässiga förutsättningarna. Jag betvivlar
            att regeringen har insett allvaret och behovet av att förändra
            energipolitiken i en riktning som är förenlig med livskvalitet,
            miljökvalitet och mänsklig kvalitet på lång sikt.
          </note>
          <note>
            Anf. 69 Industriminister Rune Molin (s):
          </note>
          <note>
            Fru talman! Både Krister Skånberg och Lars
          </note>
          <note>
            Norberg säger att de inte tror att det program som regeringen
            föreslår för riksdagen är tillräckligt för att uppnå de målsättningar
            vi har. Låt oss diskutera vad det är som ni har att komma med
            när vi så att säga får papperen på bordet och kan föra diskussionen.
            Den debatten kan vi lämna dithän.
          </note>
          <note>
            Regeringen anser att detta program för det första fem åren skall
            leda oss till målet. Men vi är samtidigt beredda att ständigt
            pröva vilka ytterligare insatser som behövs.
          </note>
          <note>
            Sedan är det självfallet fråga om vilken tidsaspekt man har.
            Vill man snabbavveckla kärnkraften på några få år, vilket Krister
            Skånberg och Lars
          </note>
          <note>
            Norberg vill, har man helt andra ambitioner och förutsättningar.
            Då är man beredd att riskera välfärd och sysselsättning osv. Är
            man detta kan man självfallet genomföra en avveckling mycket snabbare.
            Men regeringen har en mer komplicerad målsättning där vi skall
            klara av att uppnå både miljömål och ekonomiska mål.
          </note>
          <note>
            Sedan menar Krister Skånberg att kraftföretagen inte lever upp
            till de krav vi uppställt för omställningen och att verkligheten
            inte styrker att kraftföretagen vill genomföra denna avveckling.
          </note>
          <note>
            Man skall vara litet försiktig med sådana kategoriska påståenden.
          </note>
          <note>
            Man har inom Vattenfall genomfört flera program för att medverka
            till denna omställning. Det finns ett program som kallas Uppdrag
            2 000 där man sätter in väsentliga resurser för att medverka till
            elhushållning. Det finns dessutom ett utvecklingsprogram satsas
            på betydande resurser, där vindkraft, biobränslen och solenergi.
            Jag anser inte att detta pekar på att man struntar i avvecklingen,
            utan man är inställd på att genomföra den politik som riksdagen
            förespråkar.
          </note>
          <note>
            Sydkraft, ett annat av vår stora kraftföretag, har tillsammans
            med ett finskt företag startat ett projekt för att ta fram en
            prototypanläggning för biogas i Värnamo. Inte heller det tyder
            på att kraftindustrin är likgiltig inför denna politik.
          </note>
          <note>
            Vi kan ställa upp olika mål -- 2 % mindre förbrukning per år,
            eller vad Lars Norberg nu var inne på -- men det väsentliga är
            att vi kommer i gång med en årlig prövning och ställer frågan
            i. Har vi nått dit vi ville? Det kommer att finnas olika mål.
          </note>
          <note>
            Det finns de som vill ha ett snabbt resultat och menar att avvecklingen
            bör kunna komma i gång omedelbart, dvs. i mitten på 90-talet.
            Det finns de som menar att detta inte är möjligt på grund av ekonomiska
            och sociala skäl, och ser starten något senare, och det finns
            de som inte alls tror på detta.
          </note>
          <note>
            Låt oss kontinuerligt göra en prövning. Det sker också en prövning
            inom kraftindustrin. Vi kan i dessa dagar läsa i tidningarna att
            den tyska kraftindustrin nu bestämt sig för en avveckling av kärnkraften.
            Också detta tyder på att det pågår en förändring inom kraftindustrin
            runt om i världen.
          </note>
          <note type="speaker">
            Anf. 70 KRISTER SKÅNBERG (mp):
          </note>
          <note>
            Fru talman! Det är glädjande att två stora tyska kraftföretag
            och åtminstone en delstat, Schleswig-
          </note>
          <note>
            Holstein har sagt att man skall avveckla kärnkraften. Jag träffade
            representanter för delstaten Schleswig-Holstein så sent som i
            går och väntar mer detaljerade besked därifrån och också om vad
            kraftföretagen sagt. Men det är mycket glädjande, jag håller med
            om det.
          </note>
          <note>
            När det gäller kraftbolagens agerande är det mycket bra att Vattenfall
            har startat projektet
          </note>
          <note>
            Uppdrag 2000. Men det är inte lika roligt med den attityd till
            effektivisering som Vattenfall intar när verket nu skall kommersialieras.
            Risken är att man ser till kortsiktiga kommersiella intressen
            så att man nedvärderar möjligheterna. I stället för att uppmuntra
            människor att gå vidare på den inslagna vägen, det är ju ändå
            många som har hört talas om detta och varit inblandade, skickar
            man i praktiken ut signaler som säger: Det här skall vi ta det
            litet lungt med.
          </note>
          <note>
            Jag har under den senaste veckan besökt några energiverk. Framför
            allt från Lund men också från
          </note>
          <note>
            Helsingborg kommer rapporter om att man uppfattar signaler från
            Sydkraft som innebär: Det vi sade om att effektivisera är nog
            intressant, men nu gäller det att sälja kraft i stället.
          </note>
          <note>
            Det gäller att kraftbolagen själva lever upp till balansprincipen.
            Vem har då glädje av den? Jo, det har egentligen alla parter,
            eftersom balansprincipen innebär att man skall göra det som lönar
            sig bäst.
          </note>
          <note>
            Konsumenten, kraftbolgen, distributörerna, kunderna och även
            samhället kommer att ha glädje och nytta av att tillämpa balansprincipen.
          </note>
          <note>
            Frågan är då vad man från samhällets sida kommer att göra för
            att hävda denna balansprincip. Ja, man kan koppla det till morötter
            eller till att försöka överbrygga det lönsamhetsgap som jag också
            talade om. De som vill göra investeringar i effektiv energianvändning
            kan tillförsäkras åtminstone samma villkor som vid kraftutbyggnad.
            Man kan också koppla det hela till koncessionsvillkor, dvs.
          </note>
          <note>
            att man inte får bygga ut förrän man har visat att det är billigast.
            Jag vill fråga industriministern hur han ser på detta.
          </note>
          <note type="speaker">
            Anf. 71 Industriminister RUNE MOLIN (s):
          </note>
          <note>
            Fru talman! Jag vill gärna avvakta de resultat och de bedömningar
            som vi kommer att få från våra myndigheter i dessa frågor innan
            jag är beredd att gå in i en teknisk debatt om hur detta skall
            utformas i framtiden. Men jag är, liksom Krister Skånberg, övertygad
            om att balansprincipen innebär fördelar för både konsumenter och
            producenter. Därför finns det ett incitament som gör att man vill
            utveckla principen.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellationerna 1990/91:176 och
          </note>
          <note>
            190 om järnvägskommunikationerna i övre
          </note>
          <note>
            Norrland m.m.
          </note>
          <note>
            Anf. 72 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Fru talman! Ulla Orring har ställt följande fråga till mig:
          </note>
          <note>
            1. Är kommunikationsministern beredd att anslå särskilda medel
            för en upprustning av tvärbanan
          </note>
          <note>
            Storuman--Hällnäs?
          </note>
          <note>
            2. Är kommunikationsministern beredd att aktivt stödja projekt
            som syftar till fortsatt persontrafik på inlandsbanan under sommaren?
          </note>
          <note>
            3. Ämnar kommunikationsministern ta några initiativ för en projektering
            av Botniabanan?
          </note>
          <note>
            4. På vilket sätt avser kommunikationsminister ta ansvar för
            de ca 90 SJ-anställda som drabbas av en nedläggning av inlandsbanan.
          </note>
          <note>
            Vidare har Maggi Mikaelsson ställt följande frågor:
          </note>
          <note>
            1. Vilka åtgärder tänkar kommunikationsministern vidta för att
            kompensera Västerbottens län för bortfallet av ca 100 statligt
            anställda inom SJ under de senaste tre åren?
          </note>
          <note>
            2. Är kommunikationsministern beredd att verka för en lokalisering
            av lokunderhållet från
          </note>
          <note>
            Stockholm till Vännäs?
          </note>
          <note>
            3. Är kommunikationsministern beredd att verka för att särskilda
            medel anslås för att tidigarelägga upprustningen av tvärbanan
            mellan Storuman och
          </note>
          <note>
            Hällnäs?
          </note>
          <note>
            Jag besvarar de båda interpellationerna i ett sammanhang.
          </note>
          <note>
            Ulla Orring påstår i sin interpellation att regeringen inte gör
            tillräckliga satsningar på infrastrukturen.
          </note>
          <note>
            Låt mig börja med att slå fast att de förslag till infrastruktursatsningar
            som vi lagt i vår proposition om näringspolitik för tillväxt innebär
            satsningar på infrastrukturen som är väsentligt större än de som
            gjorts under de senaste decennierna.
          </note>
          <note>
            Hur de medel som regeringen föreslagit utöver infrastrukturverkens
            ordinarie anslag skall fördelas är ännu inte beslutat. Jag vill
            dock påpeka att i den prioritering av strategiska projekt som
            regeringen gjort i propositionen ingår både norra stambanan och
            stambanan genom övre Norrland.
          </note>
          <note>
            Maggi Mikaelsson refererar i sin interpellation till det trafikpolitiska
            beslutet som riksdagen fattade under år 1988. I detta sägs att
            SJ genom bildandet av banverket skall ges möjligheter att agera
            på affärsmässiga villkor. SJ gavs vidare stor frihet att organisera
            de olika delarna av verksamheten på ett sätt som bäst främjar
            de totala mål som satts upp.
          </note>
          <note>
            Jag tycker att detta är en riktig ordning. Jag utgår också ifrån
            att SJ vid planeringen av sin verksamhet söker finna de mest rationella
            och kostnadseffektiva lösningarna. Detta gäller såväl bemannings-
            som underhållsfrågor. Ordningen är dock sådan att det är SJ självt
            som har att besluta i dessa frågor.
          </note>
          <note>
            Då det gäller inlandsbanan vill jag betona att regeringen har
            verkställt beslutet om banans framtid i enlighet med riksdagens
            ställningstagande tidigare i vår. Detta innebär att ett avtal
            med länshuvudmännen i fråga om ersättning för trafikförsörjningen
            i det område som berörs av inlandsbanan har godkänts. Detta har
            gjorts helt med utgångspunkt i det beslut som riksdagen fattade
            den 21 mars i år. Som bekant har man nu inom arbetsmarknadsutskottet
            tagit ett initiativ för att med regionalpolitiska medel möjliggöra
            turisttrafik på inlandsbanan under de kommande sommarmånaderna.
          </note>
          <note>
            Ansvaret för de anställda som berörs av beslutet om inlandsbanan
            ligger i första hand hos SJ. I viss utsträckning kan SJ erbjuda
            arbeten inom andra delar av organisationen. Jag vill också i det
            här sammanhanget påpeka att den ersättningstrafik som kommer att
            drivas av trafikhuvudmännen skapar ny sysselsättning i det aktuella
            området. De problem som kan komma att kvarstå får naturligtvis
            behandlas inom ramen för den allmänna sysselsättningspolitiken.
            Jag vill i denna del tillfoga att den av regeringen beslutade
            uppgraderingen av inlandsvägen Göteborg--Karesuando bör medverka
            till en positiv utveckling av turismen i området.
          </note>
          <note>
            I årets budgetproposition föreslog regeringen att 80
          </note>
          <note>
            milj.kr. skall avsättas för investeringar på de delar av inlandsbanan
            som har stor betydelse för godstrafiken. Enligt min mening ingår
            tvärbanan mellan Storuman och Hällnäs som en viktig del i inlandets
            godstrafiksystem. Som Maggi Mikaelsson väl känner till är banan
            mellan Storuman och
          </note>
          <note>
            Hällnäs en länsjärnväg, och det är länsstyrelsen som beslutar
            om investeringsmedel till banan. Jag vill dock påpeka att det
            är viktigt att järnvägssystemet i regionen ses som ett sammanhängande
            nät och att de totala resurserna satsas på de banor där de gör
            störst nytta. Mot denna bakgrund är jag beredd att verka för att
            en upprustning av tvärbanan mellan Storuman och
          </note>
          <note>
            Hällnäs kommer till stånd. Detta är också det besked som jag
            lämnat till företrädare för länet vid en uppvaktning i förra veckan.
          </note>
          <note>
            Banverket utreder för närvarande frågan om den samhällsekonomiska
            lönsamheten för
          </note>
          <note>
            Botniabanan. Ett enkelspår längs med kusten söderut från Umeå
            beräknas kosta mellan 4 och 5
          </note>
          <note>
            miljarder kronor. En förlängning upp till Luleå alternativt Haparanda
            skulle förmodligen innebära en fördubbling av dessa kostnader.
            Innan vi vet mer om banans ekonomiska konsekvenser saknas förutsättningar
            för att starta en projektering.
          </note>
          <note type="speaker">
            Anf. 73 MAGGI MIKAELSSON (v):
          </note>
          <note>
            Fru talman! Jag ber att få tacka kommunikationsministern för
            svaret. Det var länge sedan jag ställde interpellationen. Det
            var faktiskt i slutet av mars. Jag kan konstatera att trots att
            svaret har dröjt har jag inte fått något värst mycket till svar
            på frågorna. På de tre frågorna som jag tycker är viktiga för
            Västerbotten, nämligen om statens ansvar vid nedläggningar av
            arbeten, möjligheterna att lokalisera ut delar av SJs verksamhet
            och medel till upprustning av tvärbanan, är det bara angående
            tvärbanan som jag har fått ett halvt svar. Där måste jag ändå
            vad det lider be kommunikationsministern precisera sig.
          </note>
          <note>
            Jag vill börja med sysselsättningen. Sedan det trafikpolitiska
            beslutet fattades i riksdagen av en majoritet, har över 100 anställda
            inom SJ fått sluta sina anställningar. Till det kommer nu ett
            antal varsel. Senast har en tredjedel av lokförarna i
          </note>
          <note>
            Vännäs varslats om uppsägning. Efter att det beslutet fattades,
            så sent som för ett par dagar sedan, kom beskedet att fjärrblockeringen
            inte längre skall vara kvar i Vännäs. Det kommer också på sikt
            att leda till minskningar av personalstyrkan.
          </note>
          <note>
            Jag får över huvud taget inget svar från kommunikationsministern,
            huruvida staten har ett ansvar för de stora neddragningarna. Därför
            vill jag upprepa frågan. Anser Georg Andersson att staten har
            ett ansvar för sysselsättningen i ett område av
          </note>
          <note>
            Sverige när ett stort antal statliga arbeten försvinner? Det
            sker visserligen inte på en gång i ett slag, utan det sker i form
            av att ett par arbeten försvinner nu och då. Effekterna blir på
            det sättet snarare värre. Det blir som att kupera grisrumpan genom
            att ta en bit i taget. Det gör lika ont varje gång. Framför allt
            är det ett slöseri med mänskliga resurser. Det är också dålig
            förvaltning av ekonomin. Man tappar kunskaper och förutsättningar
            att förändra situationen. Hur klarar man att lösa problemen om
            konjunkturerna vänder och godsmängderna ökar? Det går inte att
            komma undan, Georg Andersson, med att förutsätta att SJ
          </note>
          <note>
            gör de rätta bedömningarna.
          </note>
          <note>
            Georg Andersson säger i dag att SJ har fått stor frihet att själv
            organisera de olika delarna av verksamheten. Han utgår också från
            att SJ försöker finna de mest rationella och konstnadseffektiva
            lösningarna. Men om det inte fungerar? Om det kommer signaler
            på att SJ faktiskt inte klarar av detta på ett sätt som är bra,
            hur skall man göra då?
          </note>
          <note>
            Vi har fått rapporter från riksdagens revisorer som menar att
            kontakterna mellan regeringen och SJ
          </note>
          <note>
            inte har fungerat bra. Det har varit oklarheter om vilka beslut
            SJ får fatta osv.
          </note>
          <note>
            Jag tänkte ge några exempel på de bedömningar som SJ har gjort
            och som jag tycker att man kan ifrågasätta. Jag börjar med stora
            godsleveranser. I
          </note>
          <note>
            och med att SJ har satsat på stora godsleveranser har SJ blivit
            beroende av några få stora leverantörer. För Västerbottens och
            Vännäs del innebar det att t.ex. 500 vagnar per år försvann när
            godstransporterna från Brattby- och
          </note>
          <note>
            Tväråbäcksågarna togs bort. Divisionaliseringen gör att den ena
            handen inte vet vad den andra gör.
          </note>
          <note>
            Jag kan ta järnvägsstationen i Umeå som ett exempel. Järnvägsstationen
            i Umeå är en av de stationer som har rustats upp och gjorts snygg.
          </note>
          <note>
            Stationen är fin, och det är inget fel på det. Men samtidigt
            har järnvägstrafiken till stationen lagts ned. Nu går bara två
            tåg i vardera riktningen varje dag. Det sista tåget går den 10
            juni.
          </note>
          <note>
            Det tredje gäller interndebiteringen. Många som arbetar inom
            SJ upplever det som ett problem att hålla på att skicka räkningar
            mellan varandra.
          </note>
          <note>
            Jag tycker också att man kan kritisera de ekonomiska beräkningarna,
            att SJ inte utnyttjar de egna tågen. Det finns ett exempel som
            visar det.
          </note>
          <note>
            Den diesel som används till motorvagnarna i
          </note>
          <note>
            Storuman har man tidigare transporterat på tåg som har kört med
            tomma vagnar tillbaka till
          </note>
          <note>
            Storuman från Holmsund. Nu gör man inte det, för någon har räknat
            ut att det inte lönar sig. Nu är det i stället en tankbil som
            kör den diesel som behövs upp till Storuman. Jag tycker att det
            är en konstig beräkning.
          </note>
          <note>
            Trots allt finns det ett litet hopp, ett halvt löfte att det
            skall komma pengar till upprustning av tvärbanan. Men jag måste
            ställa mig frågan varifrån
          </note>
          <note>
            Georg Andersson tycker att dessa pengar skall tas.
          </note>
          <note>
            Han säger i sitt svar att de skall tas från de pengar som är
            avsatta för en upprustning av inlandsbanan.
          </note>
          <note>
            Det var en nyhet för mig, att det går att se tvärbanan mellan
            Storuman och Hällnäs som en del av inlandsbanan. Så har det inte
            varit tidigare. Jag tycker att det är ett luddigt svar.
          </note>
          <note>
            80 miljoner är avsatta för underhåll av de delar av inlandsbanan
            där det körs godstrafik. Jag undrar om de pengarna skall räcka
            också till tvärbanan.
          </note>
          <note>
            Hur stor del av dessa 80 miljoner menar Georg
          </note>
          <note>
            Andersson kan gå till upprustningen av tvärbanan?
          </note>
          <note>
            När kommer dessa pengar?
          </note>
          <note>
            Georg Andersson säger i sitt svar att han skall
          </note>
          <note>
            ''verka för'' en upprustning av tvärbanan. Det låter litet som
            när diplomater pratar. Jag skulle vilja veta vad ''verka för''
            betyder konkret i detta sammanhang. Betyder det att det kommer
            pengar så att tvärbanan kan rustas upp i så god tid att nuvarande
            godstransporter kan räddas, säkerställas, och så att de godstransporter
            som man kan få om banan rustas upp, inte försvinner?
          </note>
          <note type="speaker">
            Anf. 74 ULLA ORRING (fp)
          </note>
          <note>
            Fru talman! Jag ber att få tacka statsrådet för svaret som innehöll
            både positiva och negativa synpunkter. Jag säger som Maggi Mikaelsson,
            tyvärr har svaret dröjt länge. Det är över en månad sedan interpellationen
            lämnades. Här i riksdagen har också hunnit avverkas beslut om
            järnvägstrafiken. Riktlinjerna för kommande budgetår är därför
            fastställda. Från oppositionens håll framhöll man vid det beslutet
            önskemål om ett förstärkt framtida järnvägsbyggande och därmed
            en höjning av investeringsnivån utöver de tio miljarder som förutsattes
            i 1988 års trafikpolitiska beslut. Detta vill jag starkt understryka.
          </note>
          <note>
            Inlandsbanan är räddad för sommaren. Det är också ett beslut
            som vi har fattat i veckan.
          </note>
          <note>
            Mina frågor till kommunikationsministern gällde vårt gemensamma
            hemlän Västerbotten, där investeringarna när det gäller både stambanan,
            tvärbanan och den nu aktuella inlandsbanan har varit nära nog
            obefintliga. När statsrådet nu säger att satsningarna är väsentligt
            större än de som har gjorts under de senaste decennierna, tycker
            jag att det är ett klart understatement. Det har nästan inte förekommit
            några investeringar tidigare.
          </note>
          <note>
            Det är självklart att investeringskraven då växer och blir mycket
            höga, och särskilt betungande när kraven kommer under en lågkonjunktur,
            då staten har minskade resurser. Det mest förvånandsvärda är emellertid
            att under den högkonjunktur som har rått under den socialdemokratiska
            regeringstiden, så litet av investeringar har satsats på att underhålla
            järnvägsnätet. I stället synes som om intentionerna har pekat
            på nedläggning, inte enbart för inlandsbanan utan även för övriga
            bandelar.
          </note>
          <note>
            Fru talman! Folkpartiet liberalerna har i länsstyrelsen i Västerbotten,
            där också jag själv sitter, aktivt tagit initiativ både för inlandsbanans
            bevarande och tvärbanans upprustning. För inlandsbanans fortsatta
            drift i sommar beslutades så sent som i tisdags här i riksdagen.
            Det blev en framgång för vår politik. Men problemen för kommande
            säsong kvarstår.
          </note>
          <note>
            Då jag i måndags ställde en direkt fråga till arbetsmarknadsutskottets
            ordförande om det nu skulle bli en smidig hantering av inlandsbanbeslutet
            -- jag tänkte då särskilt på att pengarna skall vara på bordet
            den 9 juni för att driften skall kunna fortsätta -- uppfattade
            jag att jag fick ett positivt svar. Men enligt vad jag nu har
            inhämtat är läget oklart. Det är också oklart hur länsstyrelserna
            i Norrbottens och Jämtlands län skall fatta beslut om detta. Regeringens
            bidragskonstruktion blev ju att länsstyrelserna får ta medel från
            sina egna anslag. Jag tycker att det är både snålt och oengagerat
            av regeringen.
          </note>
          <note>
            Fortfarande anser jag att det förslag som vi från oppositionens
            sida framförde var det bästa. Där var vänsterpartiet, miljöpartiet,
            centern och folkpartiet med.
          </note>
          <note>
            Kommer regeringen och kommunikationsministern att söka praktiska
            lösningar för nästa säsong för inlandsbanan? Även personalfrågan
            spelar in där.
          </note>
          <note>
            Personalen har fortfarande ett ok hängande över sig.
          </note>
          <note>
            Tvärbanan Storuman--Hällnäs är av stor strategisk och regionalpolitisk
            betydelse. Länsstyrelsen i
          </note>
          <note>
            Västerbotten har nu uppvaktat statsrådet, efter det att jag har
            framställt min interpellation. Jag vet att det finns beräkningar
            på att upprustningen skulle kosta över 130 milj.kr. Det är viktigt
            att vi får ett snabbt beslut så att en upprustning av tvärbanan
            kan börja snabbt, senast 92/93. Av svaret framgår att statsrådet
            stödjer förslaget om en upprustning av tvärbanan och ser den som
            en del av inlandets godstrafiksystem. Jag vill för min del påpeka
            att även inlandsbanan hör dit.
          </note>
          <note>
            Såvitt jag förstår kommer det att behövas ca 100
          </note>
          <note>
            miljoner från statens sida för att klara denna upprustning. Min
            andra fråga blir: När kommer dessa medel att tillskjutas? När
            kommer besked om startskott för tvärbanans upprustning?
          </note>
          <note>
            Min tredje fråga gäller fortfarande Botniabanan.
          </note>
          <note>
            När man för tio år sedan talade om en förlängd kustbana från
            Kramforsområdet till Umeå och vidare norrut betraktades det som
            en utopi. Nu har kunskapen om banan vuxit, och det finns enskilda
            projekt där man har undersökt förutsättningarna.
          </note>
          <note>
            Om viljan och insikten finns, nog finns det förutsättningar.
            Inte minst starka miljöskäl talar för att järnvägen här kan bli
            ett slagkraftigt alternativ till bilåkandet. Jag kan räkna upp
            en rad skäl som talar för Botniabanan.
          </note>
          <note>
            Det gäller att tänka i nya banor även samhällsekonomiskt. AMS
            totalbudget ligger på 22
          </note>
          <note>
            miljarder, varav 4--5 miljarder är avsedda för driftsoch arbetsskapande
            åtgärder. Dessutom finns möjligheter till finansiering av Botniabanan
            genom utförsäljning av statliga tillgångar som företag, mark och
            fastigheter. När blir banverkets utredning färdig, och vilka direktiv
            har lämnats? Tänker statsrådet påskynda beslutsfattandet? Vilken
            insyn får politikerna i den utredning som banverket nu gör?
          </note>
          <note>
            Anf. 75 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Fru talman! Det är en ganska trist debatteknik när man går upp
            och klagar på att man inte har fått svar när man har ställt frågor.
            Interpellanterna har fått svar, även Maggi Mikaelsson.
          </note>
          <note>
            När det gäller statens ansvar för sysselsättning kan vi med stor
            frimodighet redovisa en mycket aktiv sysselsättningspolitik från
            den socialdemokratiska regeringens sida, en världsunik sådan.
            Vi har upprätthållit en mycket hög sysselsättning under
          </note>
          <note>
            80-talet, enligt somliga en allt för hög sysselsättning. Det
            är ett av våra allra främsta mål, att hävda sysselsättningen genom
            en god ekonomisk politik, genom att sänka inflationen, öka konkurrenskraften
            och dämpa räntan. I det avseendet är vi framgångsrika i de åtgärder
            vi har vidtagit. En del sådana åtgärder har varit smärtsamma,
            med besparingar på driftsutgifter.
          </note>
          <note>
            Men de har lett till framgångar i den allmänna ekonomiska politiken
            som stärker sysselsättningen, och det är det allra viktigaste.
          </note>
          <note>
            Vi har också lagt fram ett omfattande program för att öka tillväxten,
            som i hög grad handlar om infrastruktursatsningar på vägar och
            järnvägar. Vi är nu inne i en utbyggnads epok vad beträffar järnvägar
            här i landet. Jag kan inte upphöra att förvånas över att just
            när detta inträffar, veklagan är som allra störst över att det
            inte satsas tillräckligt på järnvägar. Ingen kommunikationsminister
            under efterkrigstiden har lagt fram så omfattande förslag när
            det gäller utvecklingen av järnvägstrafiken som jag. Jag säger
            detta med stor glädje. Det är en framgång för den socialdemokratiska
            politiken.
          </note>
          <note>
            Maggi Mikaelsson och andra debattörer vet ju att trafikpolitikens
            uppläggning innebär att regering och riksdag inte skall detaljstyra
            SJ som trafikföretag. Sådan detaljstyrning har skett i öststaterna
            med ganska avskräckande resultat. Vi vill inte ha det systemet.
            Det får Maggi Mikaelsson respektera också här i kammaren och inte
            populistiskt framträda och ge föreställningen att det är regeringen
            som skall bestämma t.ex. var tågen skall stanna.
          </note>
          <note>
            Jag har inte förordat att de 80 miljoner som nu har anvisats
            för inlandsbanan skall överföras till tvärbanan. Det är ett missförstånd
            eller något annat. Jag har konstaterat att tvärbanan Hällnäs--
          </note>
          <note>
            Storuman måste ses i ett sammanhang med inlandsbanan. Det blir
            meningslöst att satsa på upprustning av inlandsbanan för godstrafiken,
            vilket vi nu gör på vissa delar, om man inte har en länk ned till
            stambanan. Framför allt detta är min bevekelsegrund för att säga
            att jag är beredd att arbeta för en satsning för att upprätthålla
            också godstrafiken på tvärbanan.
          </note>
          <note>
            Även Ulla Orring försöker här uppträda här som alla goda gåvors
            givare och som en väldigt duktig järnvägsutbyggare. Det var ändå
            så, Ulla Orring, att vi i fjol med folkpartiet gjorde upp om investeringsnivån
            beträffande järnvägen.
          </note>
          <note>
            Uppgörelsen innefattade även årets beslut. Vi har alltså varit
            eniga om 1,2 miljarder i fjol och 1,5
          </note>
          <note>
            miljarder i år i budgetpropositionerna. Vi får väl i debatten
            också stå för de uppgörelser vi har gjort,
          </note>
          <note>
            Ulla Orring. Jag är beredd att göra det. Jag tycker att det var
            en framgång att vi kunde träffa en uppgörelse som gav en stabilitet
            i investeringarna när det gäller utvecklingen på järnvägssidan.
            Vi har nu dessutom lagt fram detta särskilda investeringsprogram,
            som innebär ett rejält lyft under de närmaste åren.
          </note>
          <note>
            Slutligen några ord om inlandsbanan. Regeringen har nu fullföljt
            riksdagens beställning att inom ramen för befintliga regionalpolitiska
            medel ge länsstyrelserna möjlighet -- de skall inte bli tvingade
            till det -- att anvisa pengar för driften av inlandsbanan under
            denna sommar. Det har riksdagen beställt, och det har regeringen
            också effektuerat. Sedan måste det ändå vara upp till länsstyrelserna
            att med ledning av dessa möjligheter snabbt ta ställning till
            hur man vill ha det.
          </note>
          <note>
            Jag ser att Bengt Westerberg utlovar en garanterad fortsatt persontrafik
            på hela inlandsbanan vid sidan av den busstrafik som vi har träffat
            avtal om, också det enligt riksdagens beställning. Min fråga till
            Ulla
          </note>
          <note>
            Orring är: Innebär detta att folkpartiet liberalerna nu vill
            bryta det avtal som är upprättat med länstrafikbolagen? Hur skall
            man hantera detta i fortsättningen?
          </note>
          <note>
            Slutligen vill jag fråga Ulla Orring: Är det ett vallöfte att
            folkpartiet liberalerna skall satsa 10--12
          </note>
          <note>
            miljarder på utbyggnad av Bothniabanan?
          </note>
          <note type="speaker">
            Anf. 76 ULLA ORRING (fp):
          </note>
          <note>
            Fru talman! Jag tycker att det är viktigt att vi får diskutera
            dessa frågor som gäller infrastrukturen och satsningarna på järnvägarna.
            Jag tror inte att kommunikationsministern riktigt har förstått
            hur läget i landet är beträffande synen på järnvägstrafik. Detta
            har radikalt förändrats under de senaste tio åren, därför att
            man har sett att järnvägarna byggs ut i Europa. Där vet man att
            järnvägen passar miljön bättre, och människorna anpassar sig till
            detta. Det är det som gör att kraven på järnvägstrafik ökar, och
            det har kommit även till vårt län. Jag ser allvarligt och seriöst
            på denna debatt.
          </note>
          <note>
            Georg Andersson försöker nu provocera mig till några vallöften.
            Jag tänker inte ge några vallöften här från talarstolen. Vallöftena
            kommer med vårt program. Men jag kan säga att vår satsning på
            inlandsbanan kommer att vara kvar även för kommande period.
          </note>
          <note>
            Bothniabanan är ett långsiktigt projekt. Man måste nu börja planera
            för detta. Vi i folkpartiet liberalerna vill i vårt infrastrukturprogram,
            med anledning av den proposition som lades fram, satsa
          </note>
          <note>
            140 miljarder under tio år på infrastrukturen. Där finns också
            järnvägarna med.
          </note>
          <note>
            Angående länstrafiken och satsningen på tvärbanan vill jag säga
            att vi lokalt i Västerbotten har ställt upp för detta, eftersom
            det är en regional angelägenhet. Men det fattas pengar för att
            kunna genomföra detta. Jag ställer återigen frågan:
          </note>
          <note>
            Kommer regeringen att släppa till de pengar som behövs för att
            man skall kunna sätta i gång denna investering med länstrafiken
            mellan Storuman och
          </note>
          <note>
            Hällnäs 1992--1993? Jag fick inte något riktigt svar på det.
          </note>
          <note>
            Jag tror att satsningar på kommunikationer är en av de viktigaste
            regionalpolitiska åtgärderna. Det skall man göra nu när det är
            lågkonjunktur och arbetskraft finns tillgänglig. Man satsar då
            för en utveckling och expansion. Vi vill, som vi sagt många gånger,
            byta det socialistiska kapitalet --
          </note>
          <note>
            mark, fastigheter och företag -- mot infrastrukturellt realkapital,
            dvs. järnvägar, vägar och broar. Från Västerbottens synpunkt vill
            vi se att det kommer vårt län till del så att människor kan bo
            kvar och verka där.
          </note>
          <note type="speaker">
            Anf. 77 RUNE THORÉN (c):
          </note>
          <note>
            Fru talman! Jag kom egentligen till den här kammaren för att
            avlyssna debatten. Jag hade --
          </note>
          <note>
            denna vackra fredagseftermiddag -- egentligen inte tänkt lägga
            mig i debatten, utan bara lyssna. Men när jag hör Georg Andersson
            i vanlig ordning säga att ''ingen har satsat så mycket som vi''
            kunde jag inte hålla mig tyst. Då var jag tvungen att gå upp.
          </note>
          <note>
            Jag ber om ursäkt för att jag på det sättet förlänger debatten.
          </note>
          <note>
            Regeringen satsar, Georg Andersson, en och en halv miljarder
            kronor. Jag beklagar egentligen denna överenskommelse som finns
            mellan folkpartiet och socialdemokraterna. Det var just den överenskommelsen
            som gjorde att vi inte kunde lyfta årets anslag åtminstone en
            halv miljard.
          </note>
          <note>
            Det var nämligen moderaterna beredda att gå med på. Vi, vänsterpartiet
            och miljöpartiet var dessutom beredda att gå längre.
          </note>
          <note>
            Det viktiga är -- vilket jag många gånger har påpekat för Georg
            Andersson -- att vi kan vara överens om den långsiktiga delen.
            Vi har från centerpartiets sida sagt 40 miljarder kronor. Georg
          </note>
          <note>
            Andersson har då hela tiden frågat var dessa pengar finns. Vi
            har visat på olika sätt att finansiera det.
          </note>
          <note>
            Jag skulle, fru talman, vilja tala om vad som avhandlades på
            en konferens. Georg Andersson är med på många sådana. Kanske var
            han med på denna konferens som banverket höll i onsdags i
          </note>
          <note>
            Borlänge. Lennart Hagelin, vice VD i Stora, uttalade sig där
            -- jag tror inte att han är centerpartist. Han pekade på att transporterna
            måste bli mycket effektivare om svensk industri skall kunna hävda
            sig. Han påpekade att en resa mellan Borlänge och Göteborg en
            fredagseftermiddag 1948 tog drygt fem timmar och att den nu tar
            över åtta timmar.
          </note>
          <note>
            Det behövs därför järnvägsinvesteringar för 4
          </note>
          <note>
            miljarder kronor om året i stället för nuvarande 1,5
          </note>
          <note>
            miljarder, sade han. Utan en rejäl satsning finns det inga förutsättningar
            för meningsfull konkurrens, menade han.
          </note>
          <note>
            Varför tar jag kammarens tid med att upprepa detta? Det är precis
            vad vi sagt så många gånger från centern. Det är vi politiker
            som skall skapa förutsättningarna.
          </note>
          <note>
            Men Georg Andersson har sagt att näringslivet får utnyttja spåren.
            Jag har sagt att det är inte underligt om inte näringslivet gör
            det. Det är inte underligt om folk tar flyget i stället för tåget.
            Så länge förutsättningarna inte finns, går det inte att göra det.
          </note>
          <note>
            Vi är alltså beredda att ge dessa förutsättningar.
          </note>
          <note>
            Georg Andersson, ta den utsträckta handen någon gång och låt
            oss vara överens om att det behövs minst 40 miljarder. Då klarar
            vi Botnia-banan och vi klarar av en mängd olika problem som finns
            i dag i Norrland.
          </note>
          <note type="speaker">
            Anf. 78 MAGGI MIKAELSSON (v):
          </note>
          <note>
            Fru talman! Georg Andersson talar vackert om statens ansvar för
            sysselsättningen och att Sveriges politik är världsunik. Den har
            nog varit bra, men vackra ord hjälper inte de människor som blir
            uppsagda.
          </note>
          <note>
            Jag måste ställa frågan: Vad innebär dessa vackra ord konkret?
            Kommer ersättningsjobb till
          </note>
          <note>
            Storuman, Vännäs och Bastuträsk, som faktiskt drabbas av nedläggningar?
          </note>
          <note>
            I Vännäs är en tredjedel av alla lokförare varslade om uppsägning,
            och det är allvarligt. Vännäs är dock en liten ort.
          </note>
          <note>
            Kommunikationsministern talade också om att vi befinner oss i
            en utbyggnadsepok. Rune Thorén har redovisat att vad det handlar
            om är sedan tidigare eftersatt underhåll.
          </note>
          <note>
            De investeringar som pågår är bra. Självfallet ställer vi upp
            på dem, med det räcker ju inte på långa vägar om man jämför med
            satsningar som görs på t.ex. stora vägprojekt, som Georg
          </note>
          <note>
            Andersson mycket väl vet vad vi tycker om från vänsterpartiet.
          </note>
          <note>
            Sedan säger han att regeringen och riksdagen inte skall detaljstyra.
            Självklart inte. Men vem skall reagera om man tycker att någonting
            är fel? Jag anser att det är mitt ansvar som folkvald att lyssna
            när folk kommer till mig och säger att det är vansinnigt att rusta
            upp järnvägsstationen och sedan lägga ned tågtrafiken. Det måste
            väl jag som folkvald reagera på.
          </note>
          <note>
            Eller skall jag inte reagera när man säger att SJ är för dyrt
            för sig självt, att man inte ens har råd att köra de vattenpaket
            tågen skall ha på tågen, utan i stället kör dem med långtradare?
          </note>
          <note>
            Någon sade till mig att det inte är så konstigt att SJ
          </note>
          <note>
            inte kan köra gods. Man räknar nämligen med att det skall gå
            ett lok på varje vagn så att det blir tio gånger så dyrt att köra
            tio vagnar som att köra en.
          </note>
          <note>
            Då måste ju jag som folkvald reagera, och det kallar inte jag
            att detaljstyra, utan det är en signal till oss politiker att
            vi måste reagera. Kanske inte
          </note>
          <note>
            SJ har fattat detta rätt. Man kanske inte har lyssnat tillräckligt
            på de anställdas förslag.
          </note>
          <note>
            Jag vet konkret ifrån Vännäs att man haft förslag på alternativa
            lösningar som faktiskt i ett konkret fall skulle ha inneburit
            en större neddragning av personal än den som SJ föreslagit. Men
            SJ ville inte lyssna. Jag tror därför inte att man skall ta för
            givet att SJ, bara av den anledningen att man blivit uppdelat
            på ett banverk och ett SJ, klarar av de ekonomiska bedömningarna
            riktigt rätt.
          </note>
          <note>
            Man kan ta samma resonemang när det gäller lokverkstaden, som
            jag också har tagit upp i min interpellation. Det finns beräkningar
            som visar att man gjort en missbedömning. Man har inte vägt in
            vad det kostar med väntetiderna för loken om man skall köra dem
            från Stockholms central till
          </note>
          <note>
            Hagalund, i stället för att ta in dem någonstans ute i landet,
            t.ex. i Vännäs.
          </note>
          <note>
            Jag tycker det är viktigt för oss som är folkvalda att lyssna
            på den kritik som kommer.
          </note>
          <note>
            Också när det gäller tvärbanan är det viktigt att få ett konkret
            besked. Det är riktigt att det handlar om en länk mellan stambanan
            och inlandsbanan, men det handlar väl också om att få tydliga
            besked om hur mycket pengar det rör sig om och när de kommer.
          </note>
          <note>
            Anf. 79 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Fru talman! Ulla Orring påstår att jag inte förstått den nya
            synen på järnvägen. Men jag är ganska väl underrättad. Jag har
            också, med anledning av den betydelse som järnvägen bedöms kunna
            få i framtiden, medverkat till omfattande satsningar på järnvägen.
          </note>
          <note>
            Vi hävdar oss väldigt bra i förhållande till Europa i övrigt.
            Det är en myt att de övriga europeiska länderna ligger före oss
            när det gäller satsningar på järnväg. I förhållande till vår folkmängd
            ligger
          </note>
          <note>
            Sverige i täten. Vi finns på prispallen i tävlan med de övriga
            europeiska länderna, och det finns ingen anledning att skämmas.
          </note>
          <note>
            Folkpartiet ger inga vallöften, sade Ulla Orring.
          </note>
          <note>
            Men persontrafiken på inlandsbanan skall vara kvar. Det vallöftet
            är tydligen prioriterat.
          </note>
          <note>
            Då frågar jag: Vad händer då med avtalet med länstrafikbolagen?
            Skall folkpartiet riva upp detta avtal och återgå till permanent
            persontrafik på inlandsbanan?
          </note>
          <note>
            Ulla Orring säger att folkpartiet har satsat 140
          </note>
          <note>
            miljarder. Ni har i er allmänna överbudspolitik talat i allmänna
            termer om att det behövs 140 miljarder för vägar och järnvägar,
            men ni har inte anvisat pengarna. De skall tas från det ''socialistiska
            kapitalet''. Det är tydligen televerket som är en del av denna
            socialistiska kapitalmassa som vi skall sälja ut och förvandla
            till vägar och järnvägar.
          </note>
          <note>
            Det är, med förlov sagt, en ganska vårdslös politik.
          </note>
          <note>
            Rune Thorén fann anledning att gå in i debatten för att tillrättavisa
            mig.
          </note>
          <note>
            Det kan synas skrytsamt, men efter att ha lyssnat på all kritik
            tvingas jag faktiskt konstatera att ingen kommunikationsminister
            under efterkrigstiden har kunnat redovisa sådana omfattande satsningar
            på utbyggnad av järnvägen som jag har gjort.
          </note>
          <note>
            Jag är väl medveten om att Rune Thorén i oppositionsställning
            har utlovat mycket mera. Men de borgerliga kommunikationsministrar,
            vars nunor jag ser varje dag i korridoren på departementet --
            vilka omfattande satsningar gjorde de under sin tid i regeringsställning?
          </note>
          <note>
            Att ni i oppositionsställning är beredda att utlova väldigt mycket
            mer än regeringen i alla lägen, det har vi ju lärt oss. Men vad
            som räknas är de faktiska beslut man är beredd att ta ansvar för
            i regeringsställning.
          </note>
          <note>
            Maggi Mikaelsson håller med om att vi inte skall detaljstyra
            utan investera. Visst skall vi det. Jag reagerar också, men vi
            måste respektera beslutsordningen.
          </note>
          <note>
            För dialogen med SJ från de fackliga organisationernas sida och
            från kundernas sida!
          </note>
          <note>
            Ställ krav på SJ, självklart! Förhandla med SJ! Det är så vi
            skall agera. Vi får genom olika kontakter påpeka vad vi tycker
            skulle kunna göras annorlunda. Men som ansvarig regering och riksdag
            får vi respektera den ansvarsfördelning vi upprättat genom riksdagsbeslutet
            1988.
          </note>
          <note type="speaker">
            Anf. 80 ULLA ORRING (fp):
          </note>
          <note>
            Fru talman! Jag försöker föra en seriös debatt om järnvägspolitiken.
            Jag tycker att statsrådet invecklar sig i konstig argumentering.
            Han frågar bl.a. om folkpartiet är berett att riva upp det avtal
            med bussbolaget som regeringen låtit träffa.
          </note>
          <note>
            Samtidigt säger Georg Andersson att riksdagen inte skall lägga
            sig i detaljer. Någon konsekvens måste det också vara från statsrådets
            sida.
          </note>
          <note>
            Jag har ställt en rad frågor. Dem har inte statsrådet svarat
            på. Jag tycker att detta hade varit en rejäl och seriös debatt
            om jag hade fått svar på frågorna.
          </note>
          <note>
            Kommer dessa pengar till tvärbanan och när? Detta väntar hela
            näringslivet i Västerbotten på.
          </note>
          <note>
            Med en aktiv järnvägspolitik blir också sysselsättningen en viktig
            komponent för regionalpolitiken i norr, med den svåra arbetsmarknad
            vi nu står inför i år.
          </note>
          <note>
            Jag är besviken på statsrådet Andersson.
          </note>
          <note>
            Regeringen har i alla fall det totala ansvaret. Var finns visionerna
            för en utveckling och initiativ för att utveckla framför allt
            den norra landsändan, som blir väldigt utsatt inför denna lågkonjunktur?
          </note>
          <note>
            Vi försöker på alla plan ifrån folkpartiet liberalernas sida
            att se satsningen på kommunikationerna som den viktiga del av
            näringspolitiken som den verkligen utgör. Men statsrådet raljerar
            och menar att vi inte gör det. Det tycker jag är synd.
          </note>
          <note>
            Vi har sagt att vi för en tioårsperiod är beredda att satsa 140
            miljarder på infrastrukturen. Jag vet också att så sent som i
            fjol drog regeringen in 1
          </note>
          <note>
            miljard från utvecklingsfonderna till statskassan.
          </note>
          <note>
            Det motsatte vi oss. Vi ansåg att detta skulle behövas för infrastrukturen.
          </note>
          <note type="speaker">
            Anf. 81 MAGGI MIKAELSSON (v):
          </note>
          <note>
            Fru talman! Jag kan till viss del förstå Georg
          </note>
          <note>
            Anderssons irritation över att Ulla Orring är så amper i debatten,
            eftersom ni är ganska överens om investeringarna. Vi har alldeles
            nyss beslutat om ett betänkande om järnvägen, och där var överensstämmelsen
            mycket stor.
          </note>
          <note>
            Sedan skulle jag vilja kommentera vad Georg
          </note>
          <note>
            Andersson sade om att han är den som satsat mest på järnvägen.
            Javisst, det kanske är så, men det har som sagt, inte satsats
            så mycket tidigare, och allting är relativt.
          </note>
          <note>
            Detta med politik är inte bara matematik. Det är inte bara summor
            i sig. Summorna är viktiga, men jag tycker att debatten som varit
            om inlandsbanan under de senaste månaderna har i hög grad visat
            att politik till stor del handlar om så mycket mer. Det handlar
            om känsla och samvete också, om rättvisa och solidaritet. Jag
            tycker att det är viktigt.
          </note>
          <note>
            Georg Andersson säger att man skall respektera beslutsordningen
            och att vi skall ställa krav på SJ.
          </note>
          <note>
            Vänsterpartiet var det enda parti som protesterade när vi genom
            det trafikpolitiska beslutet sade ifrån oss rätten att vara med
            och styra och ställa över SJ.
          </note>
          <note>
            Och kritiken har kommit från revisorerna.
          </note>
          <note>
            Regeringen har inte haft någon systematisk ekonomisk uppföljning.
            Det tycker jag är en ganska allvarlig kritik.
          </note>
          <note>
            Det finns flera oklarheter som måste rättas till. Jag har försökt
            peka på några. Det är min enda möjlighet i dagsläget att försöka
            påverka och ändra på de dåliga förhållanden som finns.
          </note>
          <note>
            Jag vill säga som Ulla Orring, att inte heller jag har fått några
            konkreta svar. Hur mycket pengar satsas på tvärbanan för att rädda
            den? När kommer pengarna?
          </note>
          <note>
            När det gäller sysselsättningen: Hur skall regeringen kompensera
            de små orterna i
          </note>
          <note>
            Västerbottens inland för de arbetstillfällen som försvinner när
            man minskar på järnvägen?
          </note>
          <note>
            Det är märkligt om man satsar som aldrig förr på järnvägen och
            jobb ändå försvinner i en takt som man inte heller har sett tidigare.
          </note>
          <note>
            De rationaliseringskrav som man har satt på SJ
          </note>
          <note>
            innebär ju att man får en känsla av att de ansvariga inom SJ
            frågar sig: Var är de stora kostnaderna?
          </note>
          <note>
            Man tänker att det är personalkostnader och man säger upp personal.
          </note>
          <note>
            Jag tror att det är en kortsiktig och dålig lösning.
          </note>
          <note>
            Det hjälper inte att vissa delar av detta land har järnvägstrafik
            som fungerar bra. Det finns andra som inte kommer att klara sig
            om man genomför förslaget på bolagisering och fri konkurrens på
            bannätet, som man faktiskt också aviserat för framtiden. Kommer
            vi att kunna ha någon trafik över huvud taget i Norrland om det
            blir verklighet?
          </note>
          <note type="speaker">
            Anf. 82 RUNE THORÉN (c):
          </note>
          <note>
            Fru talman! Georg Andersson säger att man gör det lätt för sig
            i oppositionsställning och hela tiden bjuder över. Nej, Georg
            Andersson, sådan är inte verkligheten. Vårt förslag på 2,5 miljarder
            kronor till visst ändamål är totalfinansierat. Beträffande användningen
            av de 40 miljarderna har vi påvisat olika lösningar. Vi har talat
            om att ge ut obligationer, inte sälja ut socialistiskt kapital.
            Vi talar också om att sälja ut saker och ting, låna upp pengar
            osv. Men vi har alltså inte exakt kunnat ange finansieringskällorna.
          </note>
          <note>
            Jag har klandrat Georg Andersson för att han inte vill ta den
            utsträckta handen och försöka diskutera fram 40-miljardersprojektet.
            Ingen vet ju vilka partier som är i majoritet efter det kommande
            valet och inte heller efter valet därpå. Det kan skifta. Vi i
            centern tycker det är viktigt att aktörerna, dvs.
          </note>
          <note>
            banverket och SJ men också industrin, vet vad de långsiktigt
            har att rätta sig efter. Inställningen måste vara att det är viktigt
            med bra banor.
          </note>
          <note>
            Georg Andersson ser tillbaka och säger att det inte i modern
            tid har satsats så mycket på järnvägar som nu. Om det är riktigt
            så var mitt exempel dåligt.
          </note>
          <note>
            1948 tog det fem timmar att resa mellan Borlänge och Göteborg,
            dvs. för 43 år sedan, medan det i dag tar åtta timmar. Det har
            alltså gått åt fel håll. Nu beskyller inte jag Georg Andersson
            för hela den tidsförlusten, utan vad jag vill ha sagt är att det
            inte alltid är så bra att se bakåt.
          </note>
          <note>
            Centern, folkpartiet, miljöpartiet och vänstern har redovisat
            sina ställningstaganden. Själv tror jag att även moderaterna,
            inte minst med tanke på deras intresse för industrin, kommer att
            anse att det är rimligt att göra dessa stora investeringar fram
            till år
          </note>
          <note>
            2000. Det vore synd om socialdemokraterna ställde sig vid sidan
            om.
          </note>
          <note>
            Anf. 83 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Fru talman! Även jag är angelägen om att föra en seriös debatt,
            Ulla Orring.
          </note>
          <note>
            Det avtal som staten har ingått med länstrafikbolagen utefter
            inlandsbanan rör inte en detaljfråga. Frågan är naturligtvis om
            staten står fast vid det avtalet. Är folkpartiet liberalerna,
            om de hamnar i regeringsställning, beredda att riva upp avtalet
            redan i höst?
          </note>
          <note>
            Storumanbanan är en länsjärnväg. I första hand är det alltså
            länet som gör prioriteringarna inom länstrafikanslaget. Det görs
            ett seriöst och ambitiöst arbete för att få fram en samfinansiering
            mellan kommuner och näringsliv. Det tycker jag är mycket hoppingivande.
          </note>
          <note>
            Jag kan inte från denna talarstol klara ett budgetarbete. Däremot
            är jag beredd att verka för att den här investeringen kommer till
            stånd; den är nödvändig. Vi får återkomma till tåg- och turordning
            i kommande budgetarbete.
          </note>
          <note>
            Att Ulla Orring är besviken på mig har jag förstått av den debatt
            som förts i tidningar och annorstädes.
          </note>
          <note>
            Själv tycker jag att Ulla Orring och andra för en mycket gnällig
            debatt. Det är mycket trist när vi ändå i stort sett är överens
            om att satsa stort på järnvägstrafikens utveckling. Jag förstår
            inte varför man är så gnällig.
          </note>
          <note>
            I vårt hemlän, Ulla Orring, pågår ett järnvägsbygge över Skellefteåälven
            -- en ny sträckning -- och det kostar en kvarts miljard kronor.
            Det är det mest omfattande järnvägsbygge som genomförts i
          </note>
          <note>
            Västerbottens län under efterkrigstiden. Är inte det ganska fascinerande?
            Det sker konkreta saker redan nu tack vare våra satsningar.
          </note>
          <note>
            Jag tror att Maggi Mikaelsson helt har missförstått revisorernas
            kritik. De kritiserar att vi inte följde upp den koncernstrategi
            som riksdagen uttalade sig för. Vänsterpartiet tyckte inte om
            den ändring som vi föreslog. Vi har således tagit intryck av SJs
            och revisorernas synpunkter.
          </note>
          <note>
            Maggi Mikaelsson talar hela tiden emot rationalisering och effektivisering
            av järnvägssytemet, och det tycker jag är trist. Det viktiga är
            att vi nu får ett slagkraftigt järnvägsföretag som kan locka till
            sig flera kunder både på person- och transportsidan. Det arbetet
            liksom all annan industriell verksamhet skall naturligtvis utföras
            så effektivt som möjligt.
          </note>
          <note>
            Därmed skall också de personella resurserna utnyttjas så bra
            som möjligt.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 1990/91:180 om de sociala konsekvenserna
            av en nedläggning av inlandsbanan
          </note>
          <note>
            Anf. 84 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Fru talman! Stina Eliasson har frågat mig om vilka åtgärder regeringen
            kommer att vidta för att motverka att de sociala konsekvenserna
            av en nedläggning av inlandsbanan blir alltför stora.
          </note>
          <note>
            Jag vill börja med att säga att den socialdemokratiska politiken
            utgår från en helhetssyn där sysselsättning, socialt och regionalt
            ansvar spelar en framskjuten roll. Detta gäller inte minst när
            vi i regering och riksdag måste fatta beslut som kräver omställningar
            för människor i olika delar av landet. Vissa förändringar blir
            förr eller senare nödvändiga att göra bl.a. av tekniska eller
            ekonomiska skäl. Även förändringar som i övergångsskedet upplevs
            svåra visar sig ofta efter hand leda till förbättringar.
          </note>
          <note>
            Stina Eliasson målar i sin interpellation upp en mycket svart
            bild av framtiden för människorna som lever och bor i inlandet.
            Hon anser att indragningen av persontrafiken på inlandsbanan kommer
            att medföra arbetslöshet, som i sin tur kommer att leda till drogmissbruk,
            ensamhet och utslagning. Jag konstaterar att Stina Eliassons tro
            på människorna i inlandet inte är särskilt stor.
          </note>
          <note>
            Att regeringen har en helt annan uppfattning än
          </note>
          <note>
            Stina Eliasson i denna fråga är självklart. Annars skulle vi
            naturligtvis inte ha fattat beslutet om inlandsbanan. Genom olika
            åtgärder, som regeringen kommer att vidta eller som vi redan vidtagit,
            skapas möjligheter för en positiv utveckling i inlandet, tvärtemot
            vad Stina Eliasson anser. Jag vill nämna fyra konkreta exempel
            på åtgärder.
          </note>
          <note>
            För det första har regeringen föreslagit att banverket inledningsvis
            skall få 80 milj.kr. för upprustning av de delar av inlandsbanan
            där godstrafiken har förutsättningar att utvecklas.
          </note>
          <note>
            Detta är inte, som Stina Eliasson skriver i sin interpellation,
            en satsning på godstransporter på landsväg, tvärtom. Om godstrafiken
            på inlandsbanan utvecklas kan detta skapa nya arbetstillfällen
            i dessa områden.
          </note>
          <note>
            För det andra har regeringen i den näringspolitiska propositionen
            för tillväxt föreslagit att 20 miljarder kronor utöver ordinarie
            anslag skall satsas på investeringar i vägar och järnvägar under
            1990-
          </note>
          <note>
            talet. För järnvägens del innebär detta ökade satsningar där
            järnvägens konkurrenskraft är god.
          </note>
          <note>
            Jag har redan nämnt satsningen på godstrafiken på inlandsbanan.
            Ytterligare exempel på järnvägsinvesteringar som bedömts angelägna
            är upprustning av norra stambanan och stambanan genom övre Norrland.
            Godstrafik på de s.k.
          </note>
          <note>
            tvärbanorna utgör viktiga förbindelselänkar mellan inlandsbanan
            och stambanan. På vägsidan vill jag nämna att regeringen i nämnda
            proposition föreslagit att 500 milj.kr. satsas på att förbättra
            standarden på de mindre vägarna i landet. Denna satsning utgör
            ett viktgit tillskott utöver det s.k.
          </note>
          <note>
            bärighetsprogrammet. Detta är exempel på investeringar som kommer
            hela Norrlands befolkning till godo.
          </note>
          <note>
            För det tredje vill jag erinra om att länstrafikbolagen i de
            berörda länen tillsammans kommer att få 36 milj.kr. per år i statsbidrag
            för övertagandet av ansvaret för persontrafiken i det område som
            i dag betjänas av inlandsbanan.
          </note>
          <note>
            Omläggningen av kollektivtrafiken till busstrafik kommer att
            innebära en förbättrad och utökad kollektivtrafik i regionen.
            Detta kan, enligt min mening, inte ses som en social nedrustning
            utan snarare som förbättrade levnadsvillkor för människorna i
            området. Det ger ju också möjligheter till nya arbetstillfällen
            inom busstrafikbolagen.
          </note>
          <note>
            Det fjärde och sista exemplet jag vill nämna är beslutet om att
            göra inlandsvägen mellan Göteborg och Karesuando till riksväg
            45. Detta är en åtgärd som innebär att vägen kan lyftas fram som
            ett intressant turiststråk, vilket gynnar befolkningen i orterna
            längs och omkring denna väg. Det är ju trots allt så att merparten
            av inlandsturisterna färdas med bil eller buss.
          </note>
          <note>
            Detta är några exempel som klargör att regeringen tar sitt ansvar
            för de människor som berörs av beslutet om inlandsbanan.
          </note>
          <note type="speaker">
            Anf. 85 STINA ELIASSON (c):
          </note>
          <note>
            Fru talman! Jag tackar kommunikationsministern för svaret på
            min interpellation.
          </note>
          <note>
            Det låter mycket klokt och bra när statsrådet talar om att ''den
            socialdemokratiska politiken utgår från en helhetssyn där socialt
            och regionalt ansvar spelar en framskjuten roll''. Det märks tyvärr
            inte i den praktiska politiken, och ärendet med inlandsbanan är
            ett tydligt bevis på detta.
          </note>
          <note>
            Statsrådet talar vidare om att beslut som kräver omställningar
            för människor i olika delar av landet är exempel på regionalt
            ansvar. Det måste handla om fel ordval. I stället för omställningar
            vore det mer korrekt att tala om omflyttningar, i detta fall från
            inlandet till ibland kustlandet i norr men för det mesta till
            södra Sverige och då främst de redan folkrika storstadsområdena.
          </note>
          <note>
            Statsrådet urskuldar sig på ytterligare punkter i svaret genom
            att säga att vissa förändringar kan bli nödvändiga av bl.a. tekniska
            eller ekonomiska skäl. Jag beklagar att regeringen inte försöker
            att bättre använda sin makt och sina möjligheter att styra den
            ekonomiska utvecklingen och använda den tekniska utvecklingen,
            utan väljer att stå brevid och iaktta vad som pågår.
          </note>
          <note>
            Vi i Norrlands inland får också ett trösteord, då statsrådet
            i sitt svar säger: ''Även förändringar som i övergångsstadiet
            upplevs som svåra visar sig efter hand leda till förbättringar''.
            Det påminner mig om talesättet om läkaren, som säger: Operationen
            lyckades, men patienten dog!
          </note>
          <note>
            Statsrådet anser att jag svartmålar framtiden för människorna
            i inlandet när jag påstår att indragningen av persontrafiken på
            inlandsbanan kommer att medföra arbetslöshet. Men den gör ju det;
            verkligheten visar det. Redan har många lokförare, tågklarerare
            och andra sagts upp. Redan har småföretagare utefter inlandsbanan
            berett sig på att en del av deras försörjning genom inlandsbaneturismen
            hotas. Det innebär kännbart minskade försörjningsmöjligheter.
            En ångetsfylld oro för framtiden finns där.
          </note>
          <note>
            Det är ett känt faktum att det i bygder som utarmas ofta uppstår
            sociala problem av den art som jag har nämnt i min interpellation.
            Den numera bortgångne landshövdingen i Norrbotten, Ragnar
          </note>
          <note>
            Lassinantti, talade ofta om den saken. Att vara medveten om dessa
            risker är inte att ha liten tilltro till människorna i inlandet,
            som statsrådet påstår.
          </note>
          <note>
            Det är duktigt och företagsamt folk i Norrlands inland, men även
            de starkaste och duktigaste sviktar när den ena förutsättningen
            efter den andra rycks undan. Jag själv och övriga i centern har
            stor tilltro till inlandets folk jämfört med socialdemokraterna,
            som svarat för den största avfolkningen av inlandet.
          </note>
          <note>
            Statsrådet ger i sitt svar exempel på satsningar som regeringen
            gjort för att godstrafiken på inlandsbanan skall utvecklas. Jag
            undrar: Varför bara godstrafiken? Varför inte också för persontransporterna?
            Särskilt aktuell är ju turisttrafiken. Och varför inte för en
            bättre miljö?
          </note>
          <note>
            Är det inte bra att använda rälsen och järnvägen till så mycket
            som möjligt?
          </note>
          <note>
            För övrigt är det faktiskt så att de investeringar som regeringen
            föreslagit i den näringspolitiska propositionen mest går till
            storstäderna, och det blir småsmulor till Norrland. Detta har
            flera av våra norrländska landshövdingar påpekat liksom många
            ansvariga kommunalmän i regionen, däribland flera socialdemokratiska
            kommunalråd.
          </note>
          <note>
            Det tredje exemplet som statsrådet ger i sitt svar kan inte få
            mig att förstå hur en omläggning till busstrafik skulle ge förbättrade
            levnadsvillkor för människorna i området. Det är ju inlandsbanan
            som människorna slåss för. Det är ju den som har gett lokförare,
            tågklarerare, lanthandlare, turistvärdar osv. förbättrade villkor,
            när nu banan har blivit den turistattraktion som den är i dag.
          </note>
          <note>
            Om sedan turtider och anslutningstider blir bättre, är jag säker
            på att inte enbart turisttrafiken sommartid ökar utan också allt
            annat resande på inlandsbanan. Om man genom olika åtgärder --
          </note>
          <note>
            med statsrådets eget uttryck -- ''lyfter fram''
          </note>
          <note>
            inlandsbanan skulle banans trafikunderlag öka.
          </note>
          <note>
            Vad sedan det fjärde exemplet i frågesvaret beträffar -- detta
            om att göra inlandsvägen mellan
          </note>
          <note>
            Göteborg och Karesuando till riksväg 45 -- så handlar det mest
            om en ny vägnumrering och mindre om investeringar. Tror kommunikationsministern
            själv på människorna i inlandet i Norrland när han tror att frågan
            om inlandsbanans framtid kan dribblas bort mot att ett antal vägar
            får ett gemensamt nummer och lanseras som turiststråk?
          </note>
          <note>
            Inlandsbanan handlar om människors möjligheter att överleva i
            en levande landsbygd och att kunna leva även av turism samt att
            själva kunna resa också på andra tider av året än under turisttrafiktider.
            Så, kommunikationsministern, de exempel som ges i frågesvaret
            kan knappast motverka de sociala konsekvenserna som en nedläggning
            av persontrafiken på inlandsbanan innebär.
          </note>
          <note>
            Anf. 86 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Fru talman! Stina Eliasson använder i den här debatten samma
            debatteknik som jag har mött så många gånger under diskussionen
            om inlandsbanan. Hon får det att framstå som om inga turister
            skulle komma till området om man inte får åka på räls med rälsbuss.
            Det skulle i så fall inte komma några turister med landsvägsbuss
            och bil.
          </note>
          <note>
            Jag har erfarenhet av att de flesta redan i dag åker på det sättet.
            Vi slår inte ut turismen i området genom förändringar av persontrafiken
            på inlandsbanan.
          </note>
          <note>
            Stina Eliasson framställer frågan som om busstrafiken är ointressant.
            Det är således inte en bra kollektivtrafik som hon eftersträvar.
            Det gäller i stället att det till varje pris skall rulla en motorvagn
            på räls. Jag trodde att det var intressant och viktigt för människorna
            i inlandet att ha goda transportmöjligheter och att de som inte
            kan åka med egen bil skall kunna åka kollektivt så ofta och snabbt
            som möjligt. I och med det erbjudande som länstrafikbolagen har,
            skulle det på de olika avsnitten i inlandsbaneområdet bli fler
            och snabbare turer med landsvägsbussar än med rälsbussar.
          </note>
          <note>
            Vidare anför Stina Eliasson miljöskäl. Hur ofta har jag inte
            stångat min panna blodig i denna debatt och konstaterat att rälsbussarna
            drivs med diesel.
          </note>
          <note>
            De förbrukar mera diesel än landsvägsbussarna.
          </note>
          <note>
            De har dessutom ingen rening i sina motorer, vilket landsvägsbussarna
            i allt större utsträckning har.
          </note>
          <note>
            Finns det något miljöskäl, Stina Eliasson, att förorda rälsbuss
            framför landsvägsbuss? Vore det inte hederligt av dem som kämpar
            för trafiken på räls att i detta fall säga att miljöskälet inte
            gäller.
          </note>
          <note>
            Någon gång måste man väl ändå kunna erkänna fakta, även om det
            inte passar det syfte man har med debatten.
          </note>
          <note>
            Stina Eliasson kanske tycker att vi skall elektrifiera inlandsbanan.
            Det skymtar fram i interpellationen, där hon ställer i utsikt
            att man med de pengar som
          </note>
          <note>
            SJ skall betala under uppsägningstiden skulle kunna upprusta
            och elektrifiera banan. Jag försökte ta reda på vad en elektrifiering
            av inlandsbanan skulle kosta. Man har sagt mig att det rör sig
            om över 1 000 miljoner, över 1 miljard, att elektrifiera inlandsbanan.
            Det är naturligtvis helt orealistiskt att då tala om att använda
            några friställningsmedel för de rälsbussförare som nu inte får
            fortsatt anställning för att klara dessa behov.
          </note>
          <note>
            Det blir svårt för befolkningen att nå bussarna som går på landsvägen,
            påstår Stina Eliasson. Nog känner väl både Stina Eliasson och
            jag till dessa bygder så väl att vi vet att vägarna går genom
            byarna. Det kommer att bli många fler möjligheter för passagerarna
            att få tillgång till bussen och nära till bussen. De går till
            vägen, stoppar bussen, stiger på och stiger av där man vill. Inlandsbanan
            går i stället utanför byarna, och det är långt till den lilla
            anhalten där man kan nå tåget.
          </note>
          <note>
            Slutligen förekommer också i interpellationen den vanliga demagogin
            att vi satsar på stora projekt typ
          </note>
          <note>
            Öresundsbron på bekostnad av inlandsbanan. Det är fråga om helt
            olika finansieringsmodeller, och det vet Stina Eliasson. Om vi
            avstår från att bygga
          </note>
          <note>
            Öresundsbron frigörs inte en enda krona som skulle kunna satsas
            på inlandsbanan. Det skulle vara välgörande om Stina Eliasson
            ville medverka till att rensa debatten från den typen av missförstånd
            där man ställer i utsikt att om vi avstår från
          </note>
          <note>
            Öresundsbron skulle vi få mera pengar för att bygga och utveckla
            inlandsbanan.
          </note>
          <note type="speaker">
            Anf. 87 STINA ELIASSON (c):
          </note>
          <note>
            Fru talman! Jag tackar för det kompletterande svaret. Jag tycker
            att det är tråkigt om jag betecknas som demagog och om det sägs
            att jag inte förstår hur folk har det i våra trakter. Jag har
            aldrig sagt att det inte skulle komma några turister om de inte
            får komma med järnväg, inlandsbanan. Frågan gäller nu inlandsbanan.
            Min fråga var särskilt fokuserad på vilka negativa sociala konsekvenser
            som uppstår för dem som mister sitt arbete genom att inlandsbanan
            läggs ned.
          </note>
          <note>
            Det är väl ändock bättre att använda pengarna till elektrifiering
            än att göra folk arbetslösa. Det skulle vara en början. Jag tycker
            faktiskt att det är värt att satsa mycket pengar på att elektrifiera
            inlandsbanan så att man kombinera godstrafik och persontrafik.
          </note>
          <note>
            Georg Andersson säger att vägarna går genom byarna, och således
            går bussarna genom byarna.
          </note>
          <note>
            Jag känner dock till så mycket att jag vet att bussarna inte
            alltid går genom byarna, utan kanske genom de större samhällena.
          </note>
          <note>
            Fru talman! Jag tänker inte använda någon ytterligare repliktid.
            Genom Nicke Sjödin skulle jag emellertid vilja tala om hur det
            känns för folk.
          </note>
          <note>
            Jag tror att kommunikationsministern kommer att känna igen detta.
            Jag har valt en dikt som heter
          </note>
          <note>
            Tåg. Bildtexten lyder: ''Nu är det bestämt. SJ bär sig inte.
            Då lägger man ner i Norrland.'' Dikten lyder på följande sätt:
          </note>
          <note>
            Nu går sista tåget,
          </note>
          <note>
            nu kan vi hälsa hem,
          </note>
          <note>
            för rufflet och för båget
          </note>
          <note>
            skulden tillhör dem
          </note>
          <note>
            som en gång oss lurat
          </note>
          <note>
            att staten är du och jag,
          </note>
          <note>
            -- nej samhället som vi murat
          </note>
          <note>
            är en firma -- en ganska svag.
          </note>
          <note>
            När den sen ej bär sig,
          </note>
          <note>
            när allting går överstyr,
          </note>
          <note>
            var och en då lär sig,
          </note>
          <note>
            att allt var ett börsäventyr.
          </note>
          <note>
            För statsaffärer skrala
          </note>
          <note>
            får vi som bor här i norr
          </note>
          <note>
            som vanligt då betala
          </note>
          <note>
            förutan gny och knorr.
          </note>
          <note>
            Vårt land satsar på eliten,
          </note>
          <note>
            Öresundsbro och liknande grej,
          </note>
          <note>
            för staten behöver profiten
          </note>
          <note>
            men alls inte dej och mej.
          </note>
          <note>
            Järnvägsuppbyggnaden minns du
          </note>
          <note>
            med norrländska krafter och knep,
          </note>
          <note>
            men nu ger du ingen vinst du,
          </note>
          <note>
            vik hädan -- där har du ett rep.
          </note>
          <note>
            Nu gick sista tåget
          </note>
          <note>
            i norrlandshögsommarens natt,
          </note>
          <note>
            på maskrosbanvallen låg ett
          </note>
          <note>
            testamente som sade att:
          </note>
          <note>
            Förlåt kära Sverige oss om
          </note>
          <note>
            vårt bo är plundrat och kallt,
          </note>
          <note>
            det finns inget mer att slåss om,
          </note>
          <note>
            du har redan tagit allt.
          </note>
          <note>
            Det sistnämnda tror jag dock inte att vi har gjort.
          </note>
          <note>
            Eftersom kommunikationsministern själv bor i dessa trakter säger
            jag att jag hyser hopp och att jag väntar på en positiv proposition
            beträffande inlandsbanan och persontrafiken under denna sommar.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 1990/91:202 om effekterna i Sverige
            av Tjernobyl-katastrofen
          </note>
          <note>
            Anf. 88 Miljöminister BIRGITTA DAHL
          </note>
          <note>
            (s):
          </note>
          <note>
            Fru talman! Eva Goe s har frågat socialministern bl.a. vilken
            uppföljning som gjorts i Sverige beträffande effekterna av Tjernobylolyckan
            på barn och vuxna som bott i de mest drabbade områdena.
          </note>
          <note>
            Arbetet inom regeringen är så fördelat att det är jag som skall
            svara på interpellationen.
          </note>
          <note>
            Effekterna av Tjernobylolyckan har flera gånger behandlats här
            i kammaren, och jag har vid dessa tillfällen och även i andra
            sammanhang understrukit det allvar som regeringen fäster vid hanteringen
            av olyckan och dess effekter. Detta har bl.a. kommit till uttryck
            i de omedelbara och kraftfulla åtgärder som vidtogs i Sverige
            efter olyckan och som tidigare har redovisats för kammarens ledamöter.
          </note>
          <note>
            De frågor Eva Goe s nu tar upp rör huvudsakligen tänkbara medicinska
            effekter i Sverige på lång sikt och hur dessa skall kunna upptäckas.
          </note>
          <note>
            Jag vill inleda med att understryka att vi ännu inte sett de
            fulla effekterna av Tjernobylolyckan. Detta gäller framför allt
            de drabbade områdena i
          </note>
          <note>
            Sovjetunionen. Osäkerheten om vilka skador som olyckan orsakats
            hos människorna i dessa områden kommer att finnas kvar, kanske
            under flera generationer. Vi måste vara beredda att omvärdera
            vår kunskap när det gäller strålningens effekter på människan
            på grundval av de erfarenheter som vi kan dra av denna, förhoppningsvis
            enda, kärnkraftskatastrof.
          </note>
          <note>
            I förra veckan hölls i Wien en konferens om de radiologiska konsekvenserna
            i Sovjetunionen av olyckan i Tjernobyl. Vid detta möte redovisades
            slutsatserna från en internationell expertkommissions undersökningar
            av hälso- och miljöeffekter i de värst drabbade delrepublikerna
          </note>
          <note>
            Ryssland, Ukraina och Vitryssland. I
          </note>
          <note>
            kommissionen har ingått sammanlagt 200 experter från 22 enskilda
            stater och sju internationella organisationer.
          </note>
          <note>
            Kommissionen konstaterar i sin sammanfattning av olyckans påverkan
            på människors hälsa att man funnit betydande, icke-strålningsrelaterade
            hälsostörningar bland befolkningen såväl i utvalda, radioaktivt
            kontaminerade områden som i de referensområden som undersökts.
            Inte några av dessa störningar har emellertid enligt kommissionen
            direkt kunnat relateras till strålningsexponering.
          </note>
          <note>
            Man konstaterar vidare att olyckan har medfört påtagliga negativa
            psykologiska konsekvenser i form av oro och ångest på grund av
            en fortsatt hög grad av osäkerhet om bl.a. olyckans framtida effekter.
            Detta gäller både i de kontaminerade områdena och i referensområdena.
          </note>
          <note>
            De officiella data kommissionen studerat indikerar ingen märkbar
            ökning av frekvensen för leukemi eller annan cancer. Man understryker
            dock att dessa data inte var tillräckligt detaljerade för att
            helt utesluta en möjlig framtida ökning av frekvensen för vissa
            tumörformer.
          </note>
          <note>
            Vidare anser man att de rapporterade sköldkörteldoserna hos barn
            är sådana att det kan bli fråga om en statistiskt mätbar ökning
            av antalet sköldkörteltumörer i framtiden.
          </note>
          <note>
            Kommissionen anser att det på grundval av de dosuppskattningar
            man gjort och på nuvarande accepterade riskuppskattningar av strålningseffekter
            knappast kommer att bli möjligt att framdeles urskilja en ökning
            av cancer eller ärftliga skador orsakad av Tjernobylolyckan från
            den normala variationen i frekvensen av sådana tillstånd orsakade
            av andra faktorer.
          </note>
          <note>
            Jag vill understryka att kommissionens slutsatser bör tas för
            vad de är, nämligen utvärderingsresultatet av de undersökningar
            som genomförts under en niomånadersperiod drygt fyra år efter
            det att olyckan inträffat. Att den totala hälso- och miljösituationen
            i de undersökta områdena ursprungligen inte legat på samma nivå
            som i vårt land får inte nu användas för att reducera betydelsen
            av olyckans faktiska effekter.
          </note>
          <note>
            Jag vill också påtala att undersökningarna inte har omfattat
            de människor som utrymts eller som av andra skäl tidigare lämnat
            drabbade områden eller den saneringspersonal som i perioder arbetat
            inom dessa områden.
          </note>
          <note>
            Inte heller har den räddningspersonal som efter olyckan utsattes
            för mycket höga stråldoser -- vi vet att dödsfall till följd av
            för höga direkta stråldoser har inträffat -- ingått bland dem
            som omfattats av kommissionens undersökningar.
          </note>
          <note>
            Kommissionens slutsatser har emellertid relevans när det gäller
            de frågor Eva Goe s ställt. De kontaminerade områden som undersöktes
            av den internationella expertkommissionen utgjordes av sammanlagt
            28 tätorter. Flertalet av dessa ligger i områden med en markbeläggning
            som motsvarar mer än fem gånger den högsta som uppmätts i
          </note>
          <note>
            Sverige.
          </note>
          <note>
            Uppföljningen i Sverige av effekterna från
          </note>
          <note>
            Tjernobylolyckan har koncentrerats till de områden som blev mest
            utsatta. Bl.a. har helkroppsmätningar genomförts bland samer och
            bland lantbrukare. Resultaten av dessa mätningar går att jämföra
            med uppgifter från insamlade mätdata sedan slutet av 50-talet,
            då helkroppsmätningar introducerades för att kunna följa de atmosfäriska
            kärnvapenprovens effekter på människan.
          </note>
          <note>
            De helkroppsmätningar som genomförts i Sverige efter Tjernobylolyckan
            har påvisat ett ökat upptag av radioaktiva ämnen hos dem som undersökts.
            De doser som dessa upptag ger upphov till är dock inte större
            än de som kan fås till följd av variationer i den normala bakgrund
            som ständigt omger oss och som bl.a. erhålls från marken och från
            byggnadsmaterial.
          </note>
          <note>
            Självfallet finns sammanställningar av dessa uppgifter publicerade
            i en mängd öppna vetenskapliga rapporter och artiklar. Det internationella
            samarbetet vad gäller strålskydd och strålningsmedicinska frågor
            är mycket väl etablerat och inkluderar naturligtvis också utbyte
            av mätdata och undersökningsresultat.
          </note>
          <note>
            Några särskilda blodanalyser som en direkt följd av
          </note>
          <note>
            Tjernobylolyckan har inte gjorts i Sverige. Sådana analyser som
            innefattar undersökning av blodkroppsförändringar kan ge mätbara
            förändringar först vid strålnivåer som uppgår till hundra gånger
            de som varit aktuella här.
          </note>
          <note>
            När det gäller Eva Goe s fråga beträffande uppgifter om ökning
            av diabetes och Downs syndrom kan jag endast säga att det i dag
            inte finns några vetenskapliga undersökningsresultat som påvisar
            ett samband mellan en ökad frekvens av dessa sjukdomar i ett visst
            område och effekterna av
          </note>
          <note>
            Tjernobylolyckan.
          </note>
          <note>
            Beträffande de refererade cancerfallen på Värö har jag erfarit
            att kommunen genom miljö- och hälsoskyddsnämnden har inbjudit
            befolkningen i området till ett informationsmöte i frågan den
            8
          </note>
          <note>
            juni. Vid mötet kommer bl.a. medicinsk expertis och strålningsexpertis
            att delta. Jag har förstått att detta möte utgör ett första steg
            när det gäller att försöka skapa klarhet i de förhållanden som
            Eva
          </note>
          <note>
            Goe s beskriver.
          </note>
          <note>
            Avslutningsvis, fru talman, vill jag understryka att regeringen
            även fortsättningsvis mycket noggrant kommer att följa utvecklingen
            av effekterna från
          </note>
          <note>
            Tjernobyl, när det gäller både människor och miljö.
          </note>
          <note type="speaker">
            Anf. 89 FÖRSTE VICE TALMANNEN:
          </note>
          <note>
            Jag får meddela att anslag nu har satts upp om att detta sammanträde
            skall fortsätta efter kl. 19.00.
          </note>
          <note>
            Sammanträdet fortsätter utan middagsuppehåll.
          </note>
          <note type="speaker">
            Anf. 90 EVA GOE S (mp):
          </note>
          <note>
            Fru talman! Jag tackar för svaret.
          </note>
          <note>
            Socialministern har överlåtit svaret till miljöministern, vilket
            torde tyda på att regeringen liksom miljöpartiet anser att miljö
            och hälsa hör ihop, speciellt kärnkraft och hälsa.
          </note>
          <note>
            Birgitta Dahl har utgått från IAEA-rapporten och funnit att den
            inte är fullständig. Det är bra. Det är precis vad jag också har
            funnit:
          </note>
          <note>
            1. Där saknas sanerarna, 600 000 personer!
          </note>
          <note>
            2. Där saknas de som flyttat till andra delar av unionen.
          </note>
          <note>
            3. Där saknas räddningspersonalen.
          </note>
          <note>
            4. Där saknas mätningar av hot spots, heta partiklar, som kan
            orsaka lungcancer vid inandning.
          </note>
          <note>
            Vad saknas mer? Det är svårt att uttala sig om, men så t.ex.
            stals ett hälsoregister på mer än 500 000
          </note>
          <note>
            personer i Minsk. Här finns inte data från den oberoende organisationen
            i Ukraina, bestående av bl.a. kärnfysikern och vetenskapsmannen
          </note>
          <note>
            Tjernousenko, som i dag arbetar i Tjernobyl och som har 2--4
            år kvar att leva, eftersom han dragit på sig cancer.
          </note>
          <note>
            Jag hoppas att miljöministern har hunnit läsa igenom de uppgifter
            som jag överräckte förra gången vi debatterade. Det gällde bl.a.
            sarkofagens läckage, att 7 000--10 000 människor hade dött efter
            Tjernobyl, m.m.
          </note>
          <note>
            För fem år sedan drabbades världen av kärnkraftsolyckan i Tjernobyl,
            sju år tidigare av den i Harrisburg. Vi känner i dag till ganska
            mycket om dessa olyckor och effekterna av dem, men långt ifrån
            allt. Mycket har tystats ned både i Harrisburgs och i Tjernobyls
            radioaktiva områden, i USA såväl som i Sovjet! Det var inte länge
            sedan man i
          </note>
          <note>
            Rasmussenrapporten påstod att det var mindre troligt att en härdsmälta
            skulle uppstå än att någon skulle få en meteor i huvudet. Nu vet
            vi att kärnkraftsolyckorna kommer med sju års mellanrum.
          </note>
          <note>
            Vad svenska folket inte känner till är att det varje dag släpps
            ut radioaktivitet från våra egna kärnkraftverk, s.k. normalutsläpp.
            Vad man förmodligen från TV-programmen har fått reda på är att
            sarkofagen i Tjernobyl i dag hela tiden läcker.
          </note>
          <note>
            Den ständiga anpassningen till ständigt högre doser, som gör
            att siffrorna för gränsvärden justeras uppåt, t.ex. för bakgrundsstrålning,
            renkött, svamp, vilt, osv., borde stämma svensken till eftertanke.
            Är det den ekonomiska kartan som vi skall utgå ifrån? Skall vi
            följa kartan eller verkligheten?
          </note>
          <note>
            Filmen Tjernobyls barn var en repris av och en skrämmande påminnelse
            om mina egna erfarenheter från förra året, då jag gjorde en resa
            till Polesskoe, Bober och Kiev som visades i filmen.
          </note>
          <note>
            Jag mötte föräldrar, ungdomar och barn som hade evakuerats från
            Pripyat. Jag såg, hörde och mätte med egna ögon, öron och geigermätare.
          </note>
          <note>
            Jag frågar mig, med anledning av de skalliga barnen och ökningen
            av barnleukemi, precis som Eivor
          </note>
          <note>
            Hansson på läsarnas sida i Dagens Nyheter häromdagen: Kan det
            tänkas att reaktorerna har läckt radioaktivitet redan tidigare
            och påskyndat sjukdomsutvecklingen? Eller/och är det såsom
          </note>
          <note>
            Läkare mot kärnvapen påvisat, att strålningens risker är tre
            fyra gånger högre än vad man tidigare trott, vilket också Internationella
            strålskyddskommissionen, ICRP, instämmer i, beroende på att man
            utgått från felaktiga utsläpp från Hiroshima?
          </note>
          <note>
            Forskare och läkare anser att barnleukemi uppträder efter två
            år och har sitt maximum efter fem--sex år. Detta stämmer mycket
            väl med de resultat och den verklighet som man lever med i
          </note>
          <note>
            Vitryssland och i Ukraina i dag.
          </note>
          <note>
            Jag skall också svara på frågan om det skedde utsläpp före Tjernobyl.
            Ja, precis som i alla länder som har kärnkraft. Reaktorn i Tjernobyl
            var en experimentreaktor. En person som har mätt strålningen före
            och efter Tjernobyl, Anatoli
          </note>
          <note>
            Volkov, har fört statistik över utsläppen före och efter Tjernobyl.
            Han föreläste i Polen denna månad, men försvann plötsligt när
            han var på väg för att kopiera dessa handlingar till deltagarna
            på konferensen. Men han hann meddela att: ''Vi har skapat en stor
            kyrkogård i mitten av Europa och vi vet inte vad vi skall göra
            med den.''
          </note>
          <note>
            En professor i den sovjetiska vetenskapsakademin, som också är
            chef för radiologiska institutionen i
          </note>
          <note>
            Minsk, har gjort en indelning i fyra zoner efter radioaktivitet.
            Den ena kallar han för dödszonen, och han går ned ända till en
            curie. Han säger att 18
          </note>
          <note>
            miljoner människor bor i områden som har för höga värden. Han
            berättar om barnleukemins ökning i
          </note>
          <note>
            Gomel. Före 1986 hade man tre--fyra fall per
          </note>
          <note>
            100 000 barn. 1990 hade man nio fall per 100 000
          </note>
          <note>
            barn, som var mycket svåra att behandla.
          </note>
          <note>
            Han talar också om upptaget av strontium 90 i grödorna. 1987
            var upptaget av strontium 90
          </note>
          <note>
            ungefär 15 % av radionukleiderna. 1990 var det
          </note>
          <note>
            77 %.
          </note>
          <note>
            Vi vet att våra svenska kärnkraftverk läcker och att
          </note>
          <note>
            Ringhals är det som läcker mest.
          </note>
          <note>
            Jag har frågat om de oförklarligt många ccncerfallen på Värö
            som har skett under en kort tidsrymd. Vad är orsaken? Vilka bevis
            finns? Är epidemiologiska undersökningar gjorda? Det allvarliga
            är nämligen den kontinuerliga strålningen. Det spelar ingen roll
            hur kortlivad den är. Ingen kan säga vad som är allvarligast.
            Men allvarligt är att Ringhals har så stora utsläpp jämfört med
            de andra kärnkraftverken i Sverige.
          </note>
          <note>
            Ja, Ringhals har större utsläpp än de andra kärnkraftverken tillsammans.
          </note>
          <note>
            Då kan man undra om redovisningen från de andra kärnkraftverken
            är dålig och om den inte är fullständig. T.ex. Barsebäck har mycket
            låga siffror när det gäller utsläpp.
          </note>
          <note>
            Invändningar kommer säkert att göras om att det bara gäller ädelgaser
            som är lättflyktiga och kortlivade. Men även ädelgaser som xenon
            och krypton är tunga gaser, och de kan falla till marken om det
            är en viss typ av väder.
          </note>
          <note>
            Anf. 91 Miljöminister BIRGITTA DAHL
          </note>
          <note>
            (s):
          </note>
          <note>
            Herr talman! Får jag först säga att regeringen självfallet anser
            att hälsa och miljö hör ihop. Det är i själva verket så att en
            av de bärande tankarna i den miljöpolitiska proposition som vi
            överlämnade till riksdagen tidigare i våras och som skall debatteras
            i kammaren på måndag är att de krav som vi nu ställer skall utgå
            från vad hälsan och miljön tål och vad som krävs av omsorg om
            hälsan och miljön. Det innebär mycket omfattande omställningar
            av livsföring och produktionssystem i vårt samhälle och andra
            om vi skall komma fram till dessa nivåer.
          </note>
          <note>
            Sverige står också som värd för en stor internationell konferens
            om hälsa och miljö som öppnas i Eva Goe s grannstad Sundsvall
            om drygt en vecka. För att markera att denna koppling finns kommer
            både socialministern och jag att aktivt delta i själva konferensen
            och vi har naturligtvis haft ansvaret för förberedelserna tillsammans
            med de internationella organisationer, framför allt
          </note>
          <note>
            WHO och FNs miljöstyrelse, som är ansvariga.
          </note>
          <note>
            Jag vill också försäkra att vi ser med utomordentligt allvar
            på de frågor som detta handlar om och att vi är ytterligt angelägna
            om att här mer än någonsin iaktta försiktighetsprincipen, dvs.
            att hellre fälla än fria, att hellre gripa in än att ta risker.
            Vi får vara beredda att också justera våra värderingar snarast
            i skärpande riktning allteftersom vi kommer till bättre insikt.
            Jag vill t.ex. berätta att Sverige som enda land i världen redan
            har anammat de nya riktlinjer när det gäller riskerna som ICRP
            har lagt fast. Och vi kommer naturligtvis även fortsättningsvis
            att följa dessa frågor ytterligt noggrant, både därför att vi
            har ett ansvar för vår egen befolkning och därför att vi måste
            medverka i det internationella arbetet på detta område för att
            få en mer ansvarsfull och strikt hantering av alla frågor av denna
            karaktär.
          </note>
          <note>
            En ännu större tragedi än den som Eva Goe s hittills har diskuterat
            är att effekterna av Tjernobyl inte är den enda miljökatastrofen
            som drabbat människorna i Sovjetunionen eller i Östeuropa. Ett
            skäl till att det kan vara svårt att identifiera strålningsrelaterade
            skador är ju att samma typ av skador och sjukdomar också orsakas
            av den pågående allmänna miljökatastrofen -- utsläppen av farliga
            ämnen från alla sorters verksamhet, energiproduktion och industriproduktion.
            Detta är en utomordentligt allvarlig fråga. Ju mer som vi nu ser
            av dessa samhällen, ju mer de öppnar sig för omvärlden, desto
            mer avslöjas vidden av det elände som människorna lever i. Detta
            kommer fram i det europeiska samarbetet, i Östersjösamarbetet.
          </note>
          <note>
            Europas miljöministrar kommer i midsommar att träffas i Prag
            för diskussioner om hur vi gemensamt kan hjälpas åt för att sanera
            Östeuropa, inte minst av omsorg om de miljoner människor som lever
            i områden där hälsoriskerna på grund av miljöskadorna är helt
            oacceptabla.
          </note>
          <note>
            Sedan vill jag om situationen på Värö-halvön säga att det finns
            anledning att vara oerhört försiktig med omdömen. Man har upptäckt
            ett antal tragiska cancerfall som under kort tid har drabbat människor
            som bor i några hus som ligger på samma gata mycket nära varandra.
            Det finns i dag ingen förklaring som man utan vidare kan ge till
            varför det har hänt. Det kan finnas andra källor än de som kärnkraftverket
            representerar. Jag tror att
          </note>
          <note>
            Eva Goe s håller med mig om att vi med stort allvar och stor
            ödmjukhet bör försöka identifiera källorna och göra allt vi kan
            för att hjälpa de människor som berörs av detta, eftersom detta
            självfallet skapar oro och ångest hos de berörda och deras anhöriga.
          </note>
          <note>
            Det är detta arbete som vi ser exemplifierat i det möte som skall
            hållas den 8 juni, där man kommer att kunna både informera, samtala
            och ge stöd och förhoppningsvis få en grund för att gå vidare
            med att försöka finna orsakerna till de mycket svåra sjukdomsfall
            som har inträffat.
          </note>
          <note type="speaker">
            Anf. 92 EVA GOE S (mp):
          </note>
          <note>
            Fru talman! Jag är väl medveten om att det är en konferens i
            Sundsvall om hälsa och miljö. Än en gång vill jag understryka
            att jag tycker att kärnkraft, miljö och hälsa hör ihop, liksom
            synergieffekterna. Detta har jag hela tiden understrukit. Jag
            kommer från ett län som är mycket drabbat av försurning, med mycket
            kvicksilver i sjöarna, och efter nedfallet från
          </note>
          <note>
            Tjernobyl är 80 % av fisken drabbad av för höga värden av cesium,
            trots att man har höjt gränsvärdet till 1 500 Bq. På andra livsmedel
            är värdet normalt 300 Bq.
          </note>
          <note>
            Jag frågade om blodanalyser beträffande barn. Jag önskade att
            sådana analyser hade gjorts omedelbart efter Tjernobylolyckan.
            Då hade man senare kunnat göra en uppföljning. Jag bad vårt landstingsråd
            om saken, men det kom inte i gång. I
          </note>
          <note>
            våra län har man i fall börjat katalogisera människor och föra
            in dem i olika församlingar för att senare kunna göra en uppföljning
            av hälsotillståndet. Närmast kommer man att se på cancer och leukemi.
          </note>
          <note>
            Det verkar kanske litet långsökt att fråga om diabetes, men orsaken
            är den att man i närheten av upparbetningsanläggningar -- t.ex.
            vid Dounreay där man håller på med upparbetning av miljöfarligt
            avfall -- har funnit att diabetes har ökat i omfattning. Efter
            Tjernobylolyckan märkte man en markant uppgång av diabetes i Baltikum.
            I
          </note>
          <note>
            Baltikum är människorna inte kända för att ha diabetes, i motsats
            till vad som är fallet med
          </note>
          <note>
            Finland. Diabetes kan uppkomma genom stress, försvagning av immunförsvaret
            m.m. Nu skall det startas ett nordiskt projekt och då är jag intresserad
            av att få veta om Sverige kommer att delta. Jag tror inte att
            vi har anmält intresse, men jag tycker att det här är en mycket
            viktig sak att följa upp.
          </note>
          <note>
            Anledningen till att jag frågar om Downs syndrom är den att något
            år efter Tjernobylolyckan kom det rapporter från Mellaneuropa
            om att Downs syndrom har ökat i omfattning. Själv har jag ett
            barn som föddes 1968, mitt första barn, och det har
          </note>
          <note>
            Downs syndrom. På den tiden sade man att det rörde sig om ungefär
            ett fall i Umeå per år. Därför är jag intresserad av att få veta
            om siffran har höjts.
          </note>
          <note>
            Man har också funnit vissa kromosomförändringar i Tjernobyl.
            Jag har haft kontakt med en läkare som är epidemiolog. Han heter
            Shscherbak och har skrivit i boken ''Hälsan, ekonomin och miljön
            efter
          </note>
          <note>
            Tjernobyl''. Det kallas för Tjernobyls stämpel.
          </note>
          <note>
            Man har hittat vissa kromosomförändringar. Vi har faktiskt också
            hittat kromosomförändringar i sorkar i Gävletrakten. Vid forskningar
            har man också konstaterat att det funnits i flugor. Ute i naturen
            har man alltså funnit kromosomförändringar i sorkar.
          </note>
          <note>
            Anledningen till att jag ville ta upp frågan om blodanalys är
            sammanhanget mellan de vita blodkropparna och dosmått. Man kan
            se på lymfocyter. Vad som hela tiden återkom när jag var i Tjernobyl
            var detta att blodbilden hade förändrats.
          </note>
          <note>
            Anf. 93 Miljöminister BIRGITTA DAHL
          </note>
          <note>
            (s):
          </note>
          <note>
            Herr talman! Jag vill bara upplysa Eva Goe s och kammaren om
            att vi i den miljöpolitiska propositionen bl.a. har ökat bidragen
            till kalkning av sjöar kraftigt. Syftet har bl.a. varit att man
            skall kunna kalka norrländska sjöar som har drabbats av både kvicksilver-
            och cesiumnedfall. Med hjälp av detta stöd kommer vi att kunna
            göra en insats för att minska riskerna i Sverige.
          </note>
          <note type="speaker">
            Anf. 94 EVA GOE S (mp):
          </note>
          <note>
            Herr talman! Efter att ha haft kontakt med naturvårdsenheten
            är jag väl medveten om att kalkning har gett resultat. Man har
            också försökt med kaliumgödsling. Just kalkningen har emellertid
            gett den största effekten, vilket betyder oerhört mycket för livskvaliteten.
            Vi har ju valt att bo i Norrland, därför att vi älskar det. Det
            är naturen och människorna som är det positiva --
          </note>
          <note>
            kanske också ibland detta att det är långt mellan människorna.
          </note>
          <note>
            Jag vill fortsätta att tala om Värö. Både Birgitta
          </note>
          <note>
            Dahl och jag vet mycket väl att man inte kan skylla på en faktor.
            Det går inte att säga att det är det eller det som är orsaken
            till att människor dör. Det har sagts att en radaranläggning skulle
            kunna vara en orsak i sammanhanget. På sistone har man talat mer
            och mer om mikrovågor och deras påverkan på hälsan. För mig är
            det viktigt att man börjar med de epidemiologiska undersökningarna,
            att det blir en registrering och att man i Sverige jämför med
            de studier som görs i Tjernobyl, även om vi inte har drabbats
            så mycket av radioaktivitet som människorna där. Då skall vi veta
            att det enligt de officiella siffrorna bara har kommit ut någon
            procent av det som fanns i reaktorn i Tjernobyl.
          </note>
          <note>
            Vetenskapsmannen Tjernousenko, en vetenskapsman som blivit knuten
            till Tjernobyl och som är kärnfysiker och arbetar där för närvarande,
            säger att förmodligen 60--80 % har kommit ut. Vem har rätt? Det
            kan inte jag svara på. Det har också pekats på att det vid undersökningar
            har visat sig att det finns lava inne i reaktorn. 35 ton av lavan
            har gått igenom det första golvet, och 1,5 ton har gått genom
            det sista golvet och därmed hotat grundvattnet. Lavan har alltså
            gått ned i jorden.
          </note>
          <note>
            Shscherbak, som jag har nära kontakt med, påpekade att cancersjukdomarna
            har ökat i omfattning med 2--2,5 % i den övriga delen av världen.
            Men i det aktuella området har ökningen blivit drastisk. Det är
            felaktigt att säga att vi inte kan göra några bedömningar så kort
            tid efter
          </note>
          <note>
            Tjernobylolyckan. Akut barnleukemi kommer efter två år, och efter
            fem till sex år uppnås maximum. I min egen bekantskapskrets är
            det alltför många som har fått leukemi och även alltför många
            som har fått diabetes. Det gäller alltså barn, och sjukdomen har
            inte funnits i släkten tidigare.
          </note>
          <note>
            Därför frågar jag mig vad som kommer att hända i
          </note>
          <note>
            Sverige, även om man kan tycka att vi bor långt ifrån Tjernobyl,
            omkring 200 mil. Det har emellertid påverkat oss, och det kommer
            också att långsiktigt påverka oss som bor uppe i
          </note>
          <note>
            Västernorrland. Det som kändes svårt efter olyckan var detta
            att man inte hann med oss. Man var tvungen att tänka på korna
            som skulle ut på bete. All mätutrustning och all kunskap inriktades
            därför på Skåne. Därför gick många människor ut i det första regnet
            utan att skydda sig tillräckligt.
          </note>
          <note>
            Detta gjorde naturligtvis att människor senare kände ångest,
            om de var gravida eller hade småbarn i vagn.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 1990/91:191 om förhållandet mellan
            anställda och asylsökande på flyktingförläggningar
          </note>
          <note type="speaker">
            Anf. 95 Statsrådet MAJ-LIS LÖÖW (s):
          </note>
          <note>
            Herr talman! Maria Leissner har frågat mig dels hur jag motiverar
            ''det vänskapsförbud som råder för alla personalkategorier på
            flyktingförläggningarna'', dels om regeringen har för avsikt att
            verka för att statens invandrarverk
          </note>
          <note>
            (SIV) omprövar sin inställning till vänskap mellan anställda
            och asylsökande på förläggningarna.
          </note>
          <note>
            Maria Leissner anför i sin interpellation att invandrarverket
            instruerat sina anställda att inte
          </note>
          <note>
            ''komma flyktingarna för nära'' och att instruktionen även gäller
            personal på förläggningarna som inte är anställda av verket utan
            har annan huvudman. Detta har, enligt Maria
          </note>
          <note>
            Leissner, fått till följd att personalen på förläggningarna inte
            längre vågar låta sig bjudas på en kopp kaffe hos en asylsökande
            familj och att svensklärare helt upphör med aktiviteter av rädsla
            för repressalier från arbetsgivaren. Maria Leissner säger vidare
            i sin interpellation att hon har svårt att begripa varför alla
            kategorier av personal och även de som är anställda av annan huvudman
            än invandrarverket, omfattas av samma regler.
          </note>
          <note>
            Som svar på Maria Leissners första fråga vill jag upplysa om
            att det är invandrarverket som självständig myndighet som har
            att fastställa riktlinjer om yrkesetik och förhållningssätt för
            verkets anställda. Jag vill inledningsvis säga att den beskrivning
            som Maria Leissner ger av invandrarverkets riktlinjer, intentioner
            och verklighet är missvisande och felaktig.
          </note>
          <note>
            Det är väl ganska självklart att invandrarverkets personal lika
            väl som t.ex. sjukvårdspersonal, lärare, hotellpersonal och anställda
            inom socialtjänsten måste hålla sig med en yrkesetik.
          </note>
          <note>
            Inom alla yrken där man arbetar gentemot ''kund, klient, gäst''
            måste frågor om yrkesetik och förhållningssätt diskuteras i någon
            form. Kraven på yrkesetik och ett yrkesmässigt förhållningssätt
            måste ställas särskilt höga vid arbete med människor som kan uppleva
            att de står i ett beroendeförhållande till yrkesutövaren.
          </note>
          <note>
            Yrkesetiska riktlinjer behövs för att trygga de asylsökandes
            intressen och ge en garanti för att alla behandlas utifrån samma
            förutsättningar.
          </note>
          <note>
            Utgångspunkten för ett professionellt arbetssätt inom invandrarverket
            innebär bl.a. att personalen inte kan ha nära vänskaps- och kärleksrelationer
            med asylsökande, eftersom de asylsökande står i ett beroendeförhållande
            till personalen. Nära vänskaps- eller kärleksrelationer mellan
            personal och asylsökande kan ge asylsökande förhoppningar om särskilda
            fördelar under vistelsen på förläggningen. Det kan gälla fördelar
            om påverkan till positivt tillstånd likaväl som förmåner inom
            ramen för förläggningsverksamheten, t.ex. bättre boende, färre
            rumskamrater, bättre och snabbare service, generösare bidrag m.m.
          </note>
          <note>
            Det är mot den bakgrunden som invandrarverket har valt att låta
            riktlinjerna omfatta samtliga personalkategorier. En ytterligare
            faktor, som verket vägt in i sitt ställningstagande, är att det
            kan vara mycket svårt för en asylsökande att bedöma vilka personer
            i personalgruppen som är beslutsfattare.
          </note>
          <note>
            Upplysningsvis vill jag också nämna att personal som har annan
            huvudman än invandrarverket inte omfattas av riktlinjerna, såvida
            inte särskilt avtal finns. Invandrarverkets ambition är dock att
            skriva avtal med samtliga huvudmän, så att riktlinjerna omfattar
            alla anställda inom förläggningsverksamheten.
          </note>
          <note>
            Det är angeläget att all personal som asylsökande kommer i kontakt
            med förmedlar samma budskap.
          </note>
          <note>
            En asylsökande kan knappast veta vilken personal som har invandrarverket
            som huvudman och vilka som inte har det. Målet måste naturligtvis
            vara att asylsökande och flyktingar skall känna trygghet i att
            veta att alla behandlas utifrån samma förutsättningar -- en strävan
            efter objektivitet är grundläggande i den professionella relationen.
          </note>
          <note>
            Jag nämnde inledningsvis att jag anser att det är självklart
            att invandrarverkets personal, liksom många andra yrkesgrupper,
            har en yrkesetik. Den är också ett stöd för personalen.
          </note>
          <note>
            Det är lika självklart att en yrkesetik också innebär att personal
            skall vara vänlig och engagera sig för sina patienter, klienter,
            elever, gäster eller asylsökande.
          </note>
          <note>
            Slutligen är det lika självklart att man aldrig kan styra känslor
            med lagar och riktlinjer, men däremot handlingar inom vissa gränser.
            Gränserna för handlingarna kan aldrig slås fast i strikta regler.
          </note>
          <note>
            Yrkesetik handlar just om att vara medveten om sin yrkesroll,
            ta ansvar för sin yrkesutövning och i varje situation använda
            sitt sunda förnuft för att avgöra vad som är riktigt och rimligt.
            Jag är övertygad om att invandrarverkets personal har gott om
            sådant sunt förnuft.
          </note>
          <note>
            Eftersom jag menar att invandrarverket redan har en positiv inställning
            till vänskap mellan anställda och asylsökande, blir således svaret
            på Maria
          </note>
          <note>
            Leissners fråga att jag inte ämnar verka för en omprövning.
          </note>
          <note type="speaker">
            Anf. 96 MARIA LEISSNER (fp):
          </note>
          <note>
            Herr talman! Jag vill tacka invandrarministern för svaret på
            min interpellation.
          </note>
          <note>
            I den handbok för yrkesetik och förhållningssätt som invandrarverket
            har gett ut, och som har reviderats flera gånger, står det bl.a.
            när det gäller de yrkesetiska problemen, att personalens yrkesmässiga
            övertag innebär att relationer som uppstår med klienter aldrig
            kan bli jämlika och ömsesidiga. Detta leder till att personalen
            måste avstå från att ta emot t.ex. gåvor och måltider, även om
            man uppfattar att det inte finns några felaktiga intentioner bakom
            givandet. Det står också att man skall akta sig för nära vänskapsrelationer
            eller kärleksförhållanden mellan personal och klienter.
          </note>
          <note>
            Man talar om risken för jävssituationer.
          </note>
          <note>
            Följderna av dessa förhållningsregler har ute på förläggningarna,
            när man har försökt föra ut dem och omsätta dem i praktiken, bl.a.
            blivit sådana som man kunde läsa om i en intervju i Expressen
            i februari i år. Där säger en chef för ett av invandrarverkets
            regionkontor så här: Att bara låta sig bjudas på en kopp kaffe
            eller en bit mat i en flyktingbarack är ett brott. Hon säger vidare:
            De här folkgrupperna har ett annat sätt att umgås och det passar
            inte hos oss. Vår personal skall inte frestas att komma in på
            fel väg, så att säga.
          </note>
          <note>
            Det är naturligtvis viktigt att också invandrarverkets personal
            diskuterar yrkesetik, avvägningar och gränser som man inte bör
            kliva över när det gäller relationer mellan dem som bor i förläggning
            och de som är anställda av invandrarverket. Men i det här fallet
            gränsar det nästan till löje när invandrarverket ger ut förhållningsregler
            som syftar till att skapa ett tomrum på vänskaplighet mellan asylsökande
            och anställda på förläggningen. Det verkar kanske inte heller
            vara så oerhört väl motiverat ens med de hänvisningar som görs
            till en jävssituion. Det är inte särskilt många personalkategorier
            på en flyktingförläggning som befinner sig i en jävssituation.
            De allra flesta flyktingförläggningar har inte utredare eller
            andra beslutsfattare i flyktingarnas omedelbara närhet. Det finns
            bara på ett fåtal av förläggningarna. Jag har mycket svårt att
            se vad vaktmästare, dagisfröknar och svensklärare har för jävsförhållanden
            till asylsökande och flyktingar.
          </note>
          <note>
            Det finns många exempel, som har kommit fram under den tid som
            har gått sedan de här reglerna antogs av invandrarverket, på hur
            reglerna har omsatts i praktiken. Det har hänt att människor har
            blivit avskedade -- i något fall sedermera återanställd -- för
            att de har haft en kärleksrelation.
          </note>
          <note>
            Det var bl.a. en vaktmästare som blev avskedad.
          </note>
          <note>
            Svensklärare med annan huvudman har blivit hotade med avsked
            för att de var för vänskapliga mot sina elever. Jag har också
            hört förtvivlade flyktingar berätta om hur det blev en plötslig
            förändring när reglerna slog igenom på deras förläggning. Läraren
            slutade plötsligt att anordna utflykter och upphörde att tala
            med eleverna utanför lektionerna. Det finns exempel på att tolkar
            som råkat stanna i tio minuter efter tolkningen och tala med flyktingen
            inte sedan har varit välkomna mer.
          </note>
          <note>
            Det finns kanske ibland, framför allt när det gäller utredare,
            ett jävsförhållande som man skall vara försiktig med. Men för
            det stora antalet personalkategorier och det stora antalet flyktingförläggningar
            finns inte det problemet.
          </note>
          <note>
            Därför är det så onödigt att skapa misstämning, dåligt humör
            och att ytterligare förgifta tillvaron för de asylsökande, som
            redan innan kanske inte har det så förfärligt roligt. Det är därför
            att lägga sten på börda för de asylsökande när man antar den här
            typen av regler för yrkesetik och omsätter dem på det sätt som
            har skett.
          </note>
          <note>
            Jag skulle litet mer specifikt vilja fråga invandrarministern:
            Vad är det egentligen för beroendeförhållande eller jävssituation
            som föreligger mellan en asylsökande å ena sidan och vaktmästare
            och svensklärare å andra sidan som motiverar förbud mot att dricka
            kaffe tillsammans, vilket det tyvärr handlar om i det här fallet?
          </note>
          <note type="speaker">
            Anf. 97 Statsrådet MAJ-LIS LÖÖW (s):
          </note>
          <note>
            Herr talman! Jag tycker att jag, i förhållande till det ämne
            som den här interpellationen tar upp, gav ett långt och utförligt
            svar där jag försökte att beskriva precis det som Maria Leissner
            nu återigen frågar om. Jag har inte talat om jävssituationer över
            huvud taget, utan jag har talat om de missförstånd och de olika
            förväntningar som kan uppstå om man inte har klart för sig vad
            som krävs när man arbetar med en grupp människor som självklart
            inte kan ha en aning om vilken personalkategori det är som har
            möjlighet att besluta över det ena eller det andra.
          </note>
          <note>
            På en flyktingförläggning där man lever tätt inpå varandra kan
            det hela tiden uppstå missförstånd om att den ena eller den andra
            favoriseras av vilken personalkategori det vara må. Uppriktigt
            sagt,
          </note>
          <note>
            Maria Leissner, tycker jag att det inte är så märkligt att invandrarverket
            försöker lägga fast ett antal yrkesetiska regler. Jag har dessutom
            bara i ett fall hört talas om att det har uppstått en diskussion
            och konflikt mellan personal på en flyktingförläggning i en region.
            På alla andra flyktingförläggningar som finns i landet är detta
            inget problem. Personalen kan resonera ihop sig.
          </note>
          <note>
            För övrigt tycker jag att det var synd att Maria
          </note>
          <note>
            Leissner inte utnyttjade möjligheten att föra en diskussion på
            flyktingpolitiska rådet med invandrarverkets generaldirektör,
            när vi hade denna fråga uppe. Kanske Christina Rogestam i första
            hand och verksledningen har möjlighet att veta om detta är ett
            generellt problem eller bara rör vissa ställen. Jag har inte upplevt
            att detta är någon stor fråga. Jag har läst Christina Rogestams
            svar på den insändardebatt som uppstod i Expressen efter den artikel
            som Maria Leissner hänvisade till.
          </note>
          <note>
            Varken Christina Rogestam eller någon bland personalen tycks
            uppleva detta såsom ett stort problem.
          </note>
          <note type="speaker">
            Anf. 98 MARIA LEISSNER (fp):
          </note>
          <note>
            Herr talman! Det kan hända att invandrarverkets generaldirektör
            inte upplever detta såsom något stort problem, men jag har blivit
            nerringd under vintern av människor, som arbetar på förläggningar
            eller är asylsökande och som upplever detta såsom ett stort problem.
            Det rör deras dagliga liv och totala situation. När man lever
            på en flyktingförläggning har man ju ingen annanstans att gå,
            utan de regler och den atmosfär som finns där utformar i stort
            sett hela ens liv.
          </note>
          <note>
            Jag hade ändå hoppats att kunna upptäcka ett litet avståndstagande
            hos invandrarministern, åtminstone gentemot de former och den
            uttolkning som de yrkesetiska reglerna har fått på vissa ställen
            -- inte på alla förläggningar men på tillräckligt många för att
            det skall vara ett problem.
          </note>
          <note>
            Jag tycker nog ändå att jag inte har fått svar på min fråga om
            vilken typ av beroendeförhållande som kan råda mellan den asylsökande
            och en normal personalkategori på förläggningar som inte är utredningsförläggningar.
            Jag förstår fortfarande inte vilka beroendeförhållanden som kan
            påverka beslut om flyktingfrågor.
          </note>
          <note>
            Jävssituationen kanske Maj-Lis Lööw inte nämnde i sitt svar,
            men det står däremot i invandrarverkets broschyr att man skall
            försöka undvika jävssituationer och att dessa regler därför har
            kommit till.
          </note>
          <note>
            Det är ledsamt att sådana här regler skall utformas i det dagliga
            livet på det sätt som har skett. Det är himla onödigt. De asylsökande
            har redan en bekymmersam situation och är ganska prisgivna åt
            atmosfären på förläggningen. De kunde väl åtminstone få möta någon
            vänskaplighet och kunna dricka kaffe med sin svensklärare utan
            att denne skall behöva känna sig orolig beträffande sin framtida
            anställning.
          </note>
          <note type="speaker">
            Anf. 99 Statsrådet MAJ-LIS LÖÖW (s):
          </note>
          <note>
            Herr talman! Jag har aldrig någon gång upplevt att
          </note>
          <note>
            Maria Leissner har varit nöjd med ett svar i denna kammare hur
            mycket man än har ansträngt sig. Jag har sett kanske flera flyktingförläggningar
            än de flesta i denna kammare har gjort. Jag har mött personalen
            och sett hur den jobbar. Jag har noterat det engagemang, den vänskap
            och den människokärlek som präglar personalens verksamhet på flyktingförläggningarna.
            Jag vill inte att någon skall gå ut från denna kammare med bilden
            av att ett sådant förhållningssätt gentemot de asylsökande inte
            är tillåtet på förläggningarna eller att man inte kan dricka kaffe
            med de asylsökande.
          </note>
          <note>
            Som jag sade i mitt svar är det emellertid svårt att utforma
            regler för detta. Det handlar mer om att personalen på varje förläggning
            försöker tillsammans skapa någon form av yrkesetik, där var och
            en tar ansvar för sin roll gentemot de asylsökande. Detta fungerar
            i 99,9 % av fallen.
          </note>
          <note type="speaker">
            Anf. 100 MARIA LEISSNER (fp):
          </note>
          <note>
            Herr talman! Jag har visst varit nöjd med svar från invandrarministern
            på interpellationer och frågor.
          </note>
          <note>
            Senast var det någon gång för en månad sedan.
          </note>
          <note>
            Men det brukar sammanhänga med vilket svar jag får.
          </note>
          <note>
            Det finns en risk för att den personal som är mest engagerad
            och som känner mest för sitt jobb tvingas sluta eller avgå på
            egen begäran. Det har skett i ett antal fall -- en del ganska
            uppmärksammade.
          </note>
          <note>
            Jag tycker att detta är en väldigt stor förlust. Jag är övertygad
            om att de allra flesta som arbetar med flyktingar i någon form,
            vare sig på invandrarverket i Norrköping eller på förläggningar,
            gör det till stor del därför att de är engagerade i sitt arbete.
            Det är en bild som jag har, och jag delar invandrarministerns
            uppfattning i detta fall. Risken är emellertid att man gör tillvaron
            onödigt svår just för den som är mest angelägen om att göra ett
            bra jobb för de asylsökande.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellationerna 1990/91:192 och
          </note>
          <note>
            199 om flyktingpolitiken
          </note>
          <note type="speaker">
            Anf. 101 Statsrådet MAJ-LIS LÖÖW (s):
          </note>
          <note>
            Herr talman! Maria Leissner har ställt sex frågor till mig som
            alla berör regeringens beslut från den
          </note>
          <note>
            13 december 1989 i två enskilda asylärenden.
          </note>
          <note>
            Hon har frågat mig hur regeringens bedömning i dag är av de faktorer
            som utgjorde grunden för
          </note>
          <note>
            ''december-beslutet''. Maria Leissner har också frågat mig när
            regeringen har för avsikt att återgå till lagstiftningen i dess
            helhet och upphäva
          </note>
          <note>
            ''december-beslutet'' samt i vilken utsträckning möjligheten
            att låta asylsökande stanna under bestämmelsen om humanitära skäl
            har påverkats av detta beslut.
          </note>
          <note>
            Ingrid Ronne-Björkqvist har också frågat mig om regeringens beslut
            från den 13 december 1989 och vidare vilka åtgärder regeringen
            avser vidta för att ta till vara den kunskap och det engagemang,
            som ideella organisationer kan bidra med för att skapa en generös
            flyktingpolitik.
          </note>
          <note>
            Jag besvarar interpellationerna i ett sammanhang.
          </note>
          <note>
            Enligt 3 kap. 4 § utlänningslagen (1989:529) kan en utlänning
            med s.k. flyktingliknande skäl eller en krigsvägrare nekas uppehållstillstånd,
            om det föreligger särskilda skäl. Med särskilda skäl avses i första
            hand att den svenska flyktingmottagningen utsätts för långvariga
            och svåra påfrestningar. Till särskilda skäl kan emellertid också
            hänföras omständigheter direkt knutna till utlänningens person,
            såsom t.ex. brottslighet av viss betydelse.
          </note>
          <note>
            Bestämmelsen är tillämplig i varje enskilt asylärende och skall
            självfallet beaktas vid varje prövning.
          </note>
          <note>
            I de här aktuella regeringsbesluten från den 13
          </note>
          <note>
            december 1989 anförde regeringen att särskilda skäl förelåg på
            grund av att det stora antalet asylsökande under de senaste månaderna
            lett till att mottagnings- och utredningssystemet nått gränsen
            för sin förmåga och att våra möjligheter att ta emot asylsökande
            under överskådlig tid skulle komma att vara ytterligt begränsade.
            Mot den bakgrunden ansåg regeringen att den lagparagraf jag nyss
            refererade till skulle tillämpas. Regeringens bedömning ligger
            fast och några andra icke angivna skäl finns inte.
          </note>
          <note>
            Under år 1990 kom sammanlagt drygt 29 000
          </note>
          <note>
            asylsökande till Sverige, dvs. ungefär lika många som under år
            1989. Under första kvartalet år 1991
          </note>
          <note>
            har 4 000 asylsökande kommit till Sverige.
          </note>
          <note>
            Utvecklingen synes gå i en stabiliserande riktning.
          </note>
          <note>
            I invandrarverkets förläggningar finns dock alltjämt ca 27 000
            personer. Detta gör att mottagningssystemet fortfarande är mycket
            hårt belastat.
          </note>
          <note>
            Regeringen följer utvecklingen mycket noggrant, och jag kan konstatera
            att det i dag inte föreligger en sådan situation att ''december-beslutet''
            kan hävas. Självfallet är ett ställningstagande i den frågan inte
            kopplat till framtida lagförslag, eftersom regeringen har skyldighet
            att fortlöpande pröva om beslutet skall bestå.
          </note>
          <note>
            Enligt utlänningslagen får uppehållstillstånd ges till en utlänning
            som av humanitära skäl bör tillåtas att bosätta sig här. Det är
            således inte fråga om någon egentlig skyddsbestämmelse utan om
            en möjlighet att bevilja uppehållstillstånd när det är påkallat
            av humanitära skäl. ''December-beslutet'' i sig påverkar inte
            ansökan grundad på renodlat humanitära skäl.
          </note>
          <note>
            När det gäller Maria Leissners fråga om skyddsbehovet vill jag
            svara följande. Enligt utlänningslagen har en utlänning rätt till
            asyl i
          </note>
          <note>
            Sverige om utlänningen är krigsvägrare eller om utlänningen,
            utan att vara flykting, inte vill återvända till sitt hemland
            på grund av de politiska förhållandena där och kan åberopa tungt
            vägande omständigheter till stöd för detta. Den sistnämnda gruppen
            kallas i Sverige de facto-flyktingar. Det är alltså här fråga
            om utlänningar som inte är flyktingar, och utlänningslagen ger
            dem också ett i olika hänseenden mer begränsat skydd än vad som
            gäller för flyktingar i övrigt. De båda grupperna står så till
            vida flyktingarna nära, att det endast är styrkan av de åberopade
            skälen som inte räcker för att de skall betraktas som flyktingar.
            I motsats till vad som gäller för en flykting får tillstånd t.ex.
          </note>
          <note>
            vägras om det föreligger särskilda skäl att inte bevilja asyl.
            Det avgörande är emellertid alltid skyddsbehovet i det enskilda
            fallet, oavsett vilken kategori utlänningen tillhör. Generellt
            kan man därför inte säga att en de facto-flykting har ett mindre
            skyddsbehov än en flykting i
          </note>
          <note>
            Genèvekonventionens mening.
          </note>
          <note>
            Jag anser mig därmed ha besvarat Maria Leissners och Ingrid Ronne-Björkqvists
            frågor rörande 13
          </note>
          <note>
            december-beslutet. Beträffande Ingrid Ronne-
          </note>
          <note>
            Björkqvists återstående frågor vill jag lämna följande besked.
          </note>
          <note>
            Jag anser naturligtvis att det är angeläget att söka skapa en
            bred folklig förankring och en fördjupad frivilligmedverkan både
            i flyktingmottagandet och i invandrarpolitiken i övrigt. Enskilda
            människors engagemang måste tas bättre till vara. Den samverkan
            mellan myndigheter och organisationer som redan i dag förekommer
            bör utvecklas. Det aktiva och samordnade flyktingmottagande som
            riksdagen beslutade om våren 1990 erbjuder en bra ram för en sådan
            systematiserad samverkan.
          </note>
          <note>
            En särskild arbetsgrupp inom arbetsmarknadsdepartementet, med
            företrädare för frivilliga organisationer och folkrörelser och
            för närmast berörda departement och myndigheter, tillsattes våren
            1990 på regeringens initiativ.
          </note>
          <note>
            Gruppen lämnade i januari i år en rapport till mig med överväganden
            och förslag om just frivilliga organisationers roll i flyktingmottagandet.
          </note>
          <note>
            Jag anser, med stöd av både rapporten och den remissbehandling
            den fått, att det finns en betydande potentiell styrka i föreningslivet
            som skulle kunna bidra till en större mångfald i flyktingmottagandet
            och därigenom underlätta för flyktingar att bli etablerade och
            finna sig till rätta i
          </note>
          <note>
            Sverige. Föreningslivet har stora möjligheter att skapa sociala
            nätverk och förutsättningar för berikande möten mellan olika kulturer.
            Så sker redan i dag, men enligt min bedömning bör detta kraftfält
            i flyktingmottagandet kunna ge ännu mer.
          </note>
          <note>
            Regeringen har nyss lämnat en proposition till riksdagen om aktiv
            flykting- och immigrationspolitik m.m. Där ingår bl.a. förslag
            till riktlinjer för en breddad och fördjupad samverkan i flyktingmottagandet
            mellan det offentliga och frivilliga organisationer.
          </note>
          <note>
            Jag har erfarit från invandrarverket att nykterhetsrörelsens
            kursgårdar varit en värdefull resurs under den tid verket hade
            svårt att ordna tillräckligt antal platser på förläggning och
            i kommuner.
          </note>
          <note>
            I takt med att situationen i mottagningssystemet för asylsökande
            och flyktingar stabiliseras och vistelsetiden vid förläggningarna
            kan kortas blir det naturligt att långsiktiga integrationsinsatser
            görs först i kommunen inom ramen för det målinriktade samordnade
            mottagande som riksdagen beslutat om.
          </note>
          <note>
            Jag vill här betona kommuneras möjlighet och frihet att själva
            vidta aktiva åtgärder i detta syfte.
          </note>
          <note>
            Att stimulera till sådana åtgärder var ett av huvudsyftena bakom
            det nya system för statlig ersättning till kommunerna som ingick
            i reformeringen av flyktingmottagandet. Om man inom det kommunala
            flyktingmottagandet finner att den enskilde flyktingens behov
            kan tillgodoses genom att engagera en frivillig organisation i
            arbetet, har kommunen full frihet att satsa på sådana initiativ.
          </note>
          <note type="speaker">
            Anf. 102 MARIA LEISSNER (fp):
          </note>
          <note>
            Herr talman! Jag vill tacka invandrarministern för svaret på
            min interpellation. För ungefär ett och ett halv år sedan fattade
            regeringen sitt 13 decemberbeslut, som sedan dess har varit uppe
            till debatt ett antal gånger i denna kammare. Låt mig köra ett
            sista varv för min del. Frågan kommer säkert att tas upp från
            andra håll om ingenting händer.
          </note>
          <note>
            Invandrarverket och regeringen ansåg att gränsen var nådd för
            hur många asylsökande som Sverige kunde ta emot för ungefär ett
            och ett halvt år sedan.
          </note>
          <note>
            Man hade ett antal skäl för beslutet den 13
          </note>
          <note>
            december 1989, som invandrarministern redovisade och som hade
            att göra med invandrarverkets administrativa kapacitet, våra mottagningsresurser,
            förläggningplatser och framför allt det stora inflöde som hade
            kulminerat under de sista månaderna av 1989, framför allt på grund
            av de s.k. bulgarienturkar som kom på hösten.
          </note>
          <note>
            Det var ett tillfälligt beslut, sade invandrarministern för ett
            och ett halvt år sedan.
          </note>
          <note>
            Jag tycker att det är värt att notera att den nya lagstiftningen
            då hade varit i funktion endast ett halvår innan två av de tre
            paragraferna i flyktinglagen tillfälligtvis opererades bort. Inget
            av de skäl som anfördes i december 1989 finns kvar i dag. När
            det gäller invandrarverkets administrativa kapacitet att ta hand
            om de 30 000 som 1989 ansågs vara för många noterar jag att Christina
            Rogestam i december 1990 i SIV-tidningen uttalar ett varmt tack
            till sin personal för att den klarat att ta hand om samma mängd
            asylsökande 1990 som under
          </note>
          <note>
            1989 utan större problem, utan att det har varit tal om kollaps
            i verksamheten eller några skriverier.
          </note>
          <note>
            Saker och ting har gått i stort sett ganska bra. Det är värt
            att notera att det var samma mängd asylsökande bägge åren.
          </note>
          <note>
            När det gäller förläggningsplatserna finns det nu en pågående
            nedläggning. Den ena förläggningen efter den andra tas ur bruk.
            Kommunförbundet och olika kommuner blir mer och mer irriterade
            på att de platser som de ställt till förfogande och skrivit ett
            avtal om med invandrarverket inte utnyttjas till fullo. Det finns,
            som jag ser det, ingenting kvar av de skäl som redovisades för
            inskränkningarna i lagstiftningen.
          </note>
          <note>
            Apropå resonemanget om inflödet hade vi under hösten 1990 ett
            inflöde på strax över 2 000
          </note>
          <note>
            asylsökande per månad. Antalet har under det första kvartalet
            i år legat på strax under 2 000 per månad, vilket är mindre än
            hälften av vad det var under de månader som föregick beslutet
            den 13
          </note>
          <note>
            december. Man har ibland en känsla av att regeringen hela tiden
            höjer ribban. Man sätter upp allt högre mål. De förutsättningar
            som gällde i december 1989 gäller inte nu.
          </note>
          <note>
            Tidigare i dag noterade jag att invandrarministern talade om
            att det fortfarande finns 27 000 personer på förläggningarna,
            att det fortfarande tar väldigt lång tid med handläggningen. Många
            har väntat i mer än ett år. Den nedgång som vi kan notera kan
            vara tillfällig, säger hon. Alla dessa skäl beaktades inte när
            man fattade beslutet den 13 december
          </note>
          <note>
            1989.
          </note>
          <note>
            Om man ser till lagen, säger den att det är nödvändigt med en
            begränsning av asylrätten med hänsyn till landets samlade resurser.
            Det handlar om en bedömning av hela landets samlade resurser,
            inte om hur situationen ser ut när det gäller förläggningar eller
            om hur situationen för tillfället ser ut på invandrarverket. Gissningar
            om framtiden har ingenting med landets samlade resurser att göra.
          </note>
          <note>
            Det sägs ibland att Sverige tar emot flera flyktingar än övriga
            Europa, men detta är inte heller något argument. Det har skett
            en ökning under de senaste fem åren av antalet asylsökande till
            Europa med 2,5
          </note>
          <note>
            gånger. Den procentuella ökningen för Sverige är exakt densamma.
            Det finns ett flertal andra länder som har haft en högre procentuell
            ökning än vad vi har haft.
          </note>
          <note>
            När detta beslut fattades kritiserades det från många olika håll,
            inte bara från folkpartiet liberalerna. Den statligt anställde
            diskrimineringsombudsmannens kritik var ganska bister. I sin anslagsframställning
            skrev han: ''Det mest negativa som hänt under verksamhetsåret
            är regeringens beslut i flyktingfrågan den 14 december
          </note>
          <note>
            1989''. Vidare: ''Allmänhetens förmåga att tolerera flyktinginvandring
            och särskilt att förstå begreppet de-facto-flykting har, som jag
            bedömer, lidit stor skada av detta regeringsbeslut, som på så
            sätt gynnat främlingsfientliga och rasistiska stämningar.'' Jag
            ber er notera att det är Peter
          </note>
          <note>
            Nobel som talar och inte jag.
          </note>
          <note>
            Jag undrar om inte de samlade argumenten -- inte bara folkpartiet
            liberalernas utan också regeringens egna argument från december
            1989 -- skulle kunna leda till slutsatsen att det är dags, ja,
            t.o.m. hög tid, att avskaffa 13 december-beslutet så fort som
            möjligt.
          </note>
          <note>
            Anf. 103 INGRID RONNE-BJÖRKQVIST
          </note>
          <note>
            (fp):
          </note>
          <note>
            Herr talman! Också jag vill tacka för svaret och hänvisa till
            Peter Nobel.
          </note>
          <note>
            Redan när flyktingpolitiken skärptes den 13
          </note>
          <note>
            december 1989 varnade diskrimineringsombudsmannen för att regeringen
            hade sått ett frö till ökad rasism. Om det ges signaler att vissa
            människor inte är önskvärda och om det används metoder som upplevs
            som brutala för att bli av med dessa människor, kan detta leda
            till att den som inte anses önskvärd också kan anses ha mindre
            värde. Detta kan också få en förödande effekt för vår generella
            syn på människovärdet.
          </note>
          <note>
            Peter Nobel påpekade också att det inte är någon tillfällighet
            att rasismen har blossat upp i länder som har klippt till med
            den typ av åtgärder som regeringen vidtog 1989.
          </note>
          <note>
            Det som var skamlig Sjöboanda under förra valet upplevs i dag
            som rumsrent i de mest oväntade kretsar. I Skåne finns det en
            rad lokala missnöjespartier som förbereder en allians med främlingsfientlighet
            som enda gemensamma punkt.
          </note>
          <note>
            Ny demokrati vinner skrämmande gehör trots, eller kanske tack
            vare, den främlingsfientliga undertonen. På en elitseriematch
            i Globen nyligen stämde en stor del av publiken in i talkören
          </note>
          <note>
            ''Domaren är jude, domaren är jude'', osv.
          </note>
          <note>
            Många som orkar engagera sig och sätta sig in i enskilda flyktingärenden
            känner sorg och bestörtning över utvecklingen. Det har gett till
            resultat att tusentals utvisningshotade i dag får hjälp att gömma
            sig i vårt land. Men tyvärr är det nog ännu fler svenskar som
            successivt blir avtrubbade och avskärmar sig från det lidande
            som det gör så ont att ta till sig och som hotar vår egen bekvämlighet.
            Många människor har anammat den attitydförändring till främlingar
            som regeringens flyktingpolitik enligt Peter Nobel uppmuntrar
            till.
          </note>
          <note>
            I det läget är det livsviktigt att man mobiliserar alla positiva
            krafter som kan motverka en spirande rasism. Men regeringen har
            i stället valt att på punkt efter punkt gå emot humanitära organisationer,
            kyrkliga samfund och t.o.m. FNs flyktingkommissariat. Ni har valt
            konfrontation med många av dem som kunde vara regeringens bästa
            bundsförvanter i kampen mot en spirande rasism.
          </note>
          <note>
            Maj-Lis Lööw säger i svaret att nykterhetsrörelsens kursgårdar
            har ''varit en värdefull resurs'' när det var brist på platser.
            Men den här verksamheten har ju nätt och jämt kommit i gång! Det
            fanns inte någon brist på platser när kursverksamheten startade.
            Kontraktet skrevs under sensommaren under 1990 och första kursen
            kom i gång i höstas.
          </note>
          <note>
            Jag vill fråga invandrarministern: Är nykterhetsrörelsens kursutbud
            i regeringens ögon en nödlösning, när det är brist på platser
            i förläggningar och i kommuner, eller är det ett värdefullt alternativ
            som regeringen vill uppmuntra? Är det en resurs som är värdefull
            också i dag och framgent?
          </note>
          <note>
            Den projektidé som kontraktet omfattar går ut på att man skall
            hålla 22 veckors kurser på nykterhetsrörelsens tio kursgårdar
            under förhoppningsvis tre år. Kurserna skall bidra till att flyktingarna
            får kontakter i kursgårdarnas närområden. Flyktingarna skall få
            chans att bli placerade i närliggande kommuner för att de skall
            kunna behålla kontakten med kursgården och dess nätverk -- ungefär
            som ett ankare i ett främmande land.
          </note>
          <note>
            För att insatser från frivilligorganisationer skall vara möjliga
            och bära frukt, är det nödvändigt att verksamheten sanktioneras
            och får stöd från ansvariga myndigheter på alla nivåer, men där
            har det funnits brister.
          </note>
          <note>
            I Åre fungerande nykterhetsrörelsens idé alldeles utmärkt. Flyktingarna
            ville stanna kvar i Jämland.
          </note>
          <note>
            Flyktingssamordnaren i Östersund och kommunalråden sade att flyktingarna
            var välkomna. Lika fullt skickades flyktingarna av invandrarverket
            till Norrtälje.
          </note>
          <note>
            Utvärderingen från kursen i Borås avslutas med att man inför
            kommande kurser mest av allt önskar att invandrarverket skall
            börja fungera.
          </note>
          <note>
            Man har uppenbarligen inte känt något stöd uppifrån för denna
            verksamhet. Då finns det stor risk för att den inspiration och
            entusiasm som finns inom nykterhetsrörelsen dödas. Jag vill upprepa
            min fråga: Är detta någonting som är värdefullt bara när det är
            brist på platser, eller är det någonting som regeringen vill uppmuntra
            även i framtiden?
          </note>
          <note type="speaker">
            Anf. 104 Statsrådet MAJ-LIS LÖÖW (s):
          </note>
          <note>
            Herr talman! Som Maria Leissner sade har vi debatterat frågan
            om december-beslutet åtskilliga gånger, men vi kan ju ta en vända
            till.
          </note>
          <note>
            Maria Leissner sade att beslutet fattades för att gränsen var
            nådd för hur många asylsökande
          </note>
          <note>
            Sverige kunde ta emot. Så var dock inte fallet. Vi har tagit
            emot över 30 000 flyktingar sedan dess.
          </note>
          <note>
            Det var i stället fråga om att just då gick kurvan rakt uppåt
            och antalet ansylsökande som kom per vecka var lika stort som
            det annars brukar komma per månad. Det kom lika många per månad
            som det kom till våra grannländer per år. Berörda myndigheter
            och organisationer var utsatta för utomordentligt stora prövningar.
          </note>
          <note>
            Det var inte så att 30 000 asylsökande ansågs vara för många
            1989 men inte 1990, utan vad som inträffade var att det år 1989
            kom 7 000 första halvåret och 23 000 andra halvåret. Också år
            1990
          </note>
          <note>
            åtgick stora resurser och krävdes stora ansträngningar, men flyktingströmmen
            var mera jämnt fördelad över året. Det blev alltså inte så svårhanterligt,
            och dessutom hade vi då redan fattat decemberbeslutet.
          </note>
          <note>
            Detta betyder att vi faktiskt fortfarande håller på att hantera
            en inströmning av 60 000 asylsökande för de två senaste budgetåren,
            såsom jag påpekade tidigare i dag.
          </note>
          <note>
            Nu säger man att det kommer ''bara'' 2 000
          </note>
          <note>
            asylsökande per månad eller 4 000 under första kvartalet. Det
            är klart att det är ''bara'' i förhållande till hur det såg ut
            i slutet på 1989 och
          </note>
          <note>
            1990, men omräknat på årsbasis blir det inte några små siffror.
            Om vi kommer upp i 16 000 eller över
          </note>
          <note>
            20 000 om året, är det ingen lätt uppgift att hantera.
          </note>
          <note>
            Jag vill peka på att det är en nivå som skulle betraktas som
            utomordentligt hög och praktiskt taget omöjlig att hantera bara
            i våra närmaste grannländer.
          </note>
          <note>
            Dessutom har vi ju hela tiden i den här kammaren diskussionen
            om när väntetiderna sjunker, om hur omänskligt det är för människor
            att sitta på förläggningar och vänta på uppehållstillstånd. Vi
            har sagt att den viktigaste frågan måste vara att få ned väntetiderna.
            Vi vet också att lösningarna inom förläggningsverksamheten inte
            överallt är de bästa.
          </note>
          <note>
            Vi måste få ett rimligt antal människor på förläggningarna, så
            att vi kan inrikta oss på de förläggningar som har goda förutsättningar
            för en bra verksamhet. Vi börjar nu bli framgångsrika i det avseendet,
            och det är väl då bra att vi kan börja avveckla förläggningar,
            vilket dock av Maria
          </note>
          <note>
            Leissners partisekreterare har betraktats som en nedrustning
            av flyktingverksamheten. Vi börjar öka genomströmningen genom
            förläggningarna och har faktiskt möjligheter att få ordning på
            verksamheten. Jag tycker att partisekreterarens slutsats är en
            intellektuell katastrof.
          </note>
          <note>
            Jag vill till Ingrid Ronne-Björkqvist säga att Peter
          </note>
          <note>
            Nobel inte sade att vi inte var tvungna att göra någonting. Han
            menade sig ha en annan metod för hur vi borde ha gjort, en metod
            som jag inte tror hade varit genomförbar. Men han sade inte att
            det inte finns stora svårigheter i detta sammanhang.
          </note>
          <note>
            I förhållande till FNs flyktingkommissariat har vi faktiskt aldrig
            haft några motsatta uppfattningar i den här frågan. Det är en
            myt som odlas att vi ständigt skulle stå i konflikt med FNs flyktingkommissarie.
            Jag har det bästa samarbete med flyktingkommissariatet, både när
            det gäller svenskt flyktingmottagande och när det gäller vår flyktingpolitik
            ute i världen. Men så länge vi skall ha den reglerade invandringen
            kommer vi alltid att avvisa en del människor. Men det betyder
            inte att de människorna inte är önskvärda, såsom Ingrid
          </note>
          <note>
            Ronne-Björkqvist formulerade det. Det är inte fråga om önskvärda
            eller inte önskvärda människor, utan det är fråga om att vi på
            ett eller annat sätt reglerar invandringen till Sverige, vare
            sig det gäller arbetskraftsinvandringen eller flyktinginvandringen.
          </note>
          <note>
            Till sist några ord om nykterhetsrörelsen. Jag är själv medlem
            av nykterhetsrörelsen, och jag har uppmanat min folkrörelse att
            engagera sig i detta.
          </note>
          <note>
            Jag tycker också att det är alldeles utmärkt att den har gjort
            det. Men för den sakens skull är det inte säkert att tid efter
            annan just samma projekt och samma typer av engagemang och aktiviteter
            är de riktiga.
          </note>
          <note>
            Jag försökte nyss att peka på att nu, när genomströmningen i
            förläggningarna börjar komma i gång, är det framför allt i kommunmottagandet
            som vi kommer att behöva frivilligorganisationernas engagemang.
            Jag tycker att också nykterhetsrörelsen skall ta fasta på det
            och ta fram passande projekt. Men det är möjligt att man också
            där kan ta till vara den resurs som kursgårdarna utgör.
          </note>
          <note type="speaker">
            Anf. 105 MARIA LEISSNER (fp):
          </note>
          <note>
            Herr talman! Vi får ständigt höra både gamla och nya argument
            för att vi ännu inte kan avveckla 13
          </note>
          <note>
            december-beslutet. Nu säger invandrarministern något förvånansvärt:
            att man i december 1989 inte hävdade att gränsen var nådd. Jag
            har ett mycket bestämt minne av att det var just det som man sade.
          </note>
          <note>
            Man använde en rad uttryck, som att vi har nått gränsen för vår
            förmåga, vi har nått bristningsgränsen osv.
          </note>
          <note>
            Maj-Lis Lööw säger vidare att det inte kommer lika många asylsökande
            per månad, utan ibland fler och ibland färre. Slutsatsen blir
            att man måste vänta tills det kommer ungefär lika många per månad,
            eftersom vårt system inte kan hantera en situation där flyktingar
            kommer ojämnt över året. Men,
          </note>
          <note>
            Maj-Lis Lööw, vad är detta för resonemang? Hur skall vi kunna
            bygga en flyktingpolitik på att styra flyktingarna till att anlända
            hit när det passar oss, på att dressera olyckshändelserna och
            dirigera katastroferna ute i världen, diktatorers tillträde och
            annat elände? Hur skall vi kunna säga åt människor att inordna
            sig i våra administrativa rutiner?
          </note>
          <note>
            Straffet för att de kommer ojämt fördelade över året skulle bli
            att vi då tillämpar en snävare lagstiftning än om de hade varit
            mera disciplinerade.
          </note>
          <note>
            Detta är den slutsats som jag tvingas dra av Maj-Lis
          </note>
          <note>
            Lööws resonemang. Det är någonstans där som vi har den egentliga
            skärningspunkten mellan en socialdemokratisk flyktingpolitik och
            en liberal flyktingpolitik. Som liberal utgår jag alltid från
            det skyddsbehov som en asylsökande har vid ankomsten till Sverige,
            inte primärt från hur lätt eller svårt vi för tillfället har att
            ta hand om vederbörande. Det är rimligt att vi ser på de samlade
            resurserna i Sverige, inte på det tillfälliga tillståndet i flyktingmottagningsapparaten,
            om vi nu skall följa och även i fortsättningen acceptera den lagstiftning
            och de förarbeten som vi har och som regeringen utnyttjade den
            13 december 1989.
          </note>
          <note>
            Jag noterar att t.o.m. invandrarministern i den proposition som
            framlades för riksdagen för några dagar sedan skrev att det inte
            är riktigt att ha en sådan undantagsmöjlighet som vi har nu, där
            regeringen har möjlighet att ta flera paragrafer i bruk utan att
            höra riksdagen. Därför föreslog invandrarministern i propositionen
            att man skulle formulera lagparagrafen på ett annat sätt. Jag
            tycker att det var en mycket klok insikt, och jag stöder den slutsatsen.
            Men då borde nästa slutsats vara att det s.k. tillfälliga 13 december-beslutet
            måste lida mot sitt slut eller att det faktiskt redan har gjort
            det. Det är inte längre ett tillfälligt beslut.
          </note>
          <note>
            Det börjar likna ett permanent beslut.
          </note>
          <note>
            Anf. 106 INGRID RONNE-BJÖRKQVIST
          </note>
          <note>
            (fp):
          </note>
          <note>
            Herr talman! Jag sade inte, Maj-Lis Lööw, att
          </note>
          <note>
            Peter Nobel förnekade de svårigheter som fanns --
          </note>
          <note>
            dem var vi alla medvetna om -- men däremot kritiserade han mycket
            starkt regeringens väg för att komma till rätta med de svårigeheterna
            och pekade på risken för att den kan leda till ökad rasism. De
            tendenserna ser vi också i dag, och därför är det angeläget att
            regeringen genom att upphäva de åtstramningar som 1989 uppgavs
            vara tillfälliga ge en signal om att flyktingar inte är ett hot.
          </note>
          <note>
            Då sade invandrarministern att det var fråga om en tillfällig
            åtstramning och framhöll att det var invandrarministerns personliga
            åsikt och även hela regeringens åsikt att återställa läget till
            vad som gällde före december-beslutet, så snart det över huvud
            taget var möjligt. I dag finns inte längre de särskilda skäl som
            regeringen hänvisade till.
          </note>
          <note>
            Vi har tvingats att acceptera att det som regeringen har ägnat
            sig åt under falsk täckmantel är en systematisk och medveten försämring
            av det svenska flyktingmottagandet. Det är en nedskärning, en
            skärpning. Det framgår inte minst av de trovärdiga fallbeskrivningar
            som vi får den ena efter den andra, från människor som är engagerade
            och kunniga och verkligen har väl på fötterna när de redogör för
            fallen. Det finns många upprörande fall av inhuman behandling
            av flyktingfamiljer.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 1990/91:194 om sänkt skattetryck
            m.m.
          </note>
          <note>
            Anf. 107 Finansminister ALLAN LARSSON
          </note>
          <note>
            (s):
          </note>
          <note>
            Herr talman! Bo Lundgren frågar om regeringen har för avsikt
            att genomföra en successiv sänkning av skattetrycket. Svaret på
            denna fråga är ja.
          </note>
          <note>
            Regeringens mål är att successivt sänka skattetrycket genom en
            noggrann utgiftsprövning och genom en politik för att öka tillväxten.
            När de samlade resurserna växer snabbare kan välfärden upprätthållas
            samtidigt som utgifternas andel av
          </note>
          <note>
            BNP reduceras, vilket möjliggör en sänkning av skattekvoten.
          </note>
          <note>
            Jag vill komplettera detta besked med några reflexioner om innebörden
            av skattekvoten. Först vill jag säga att skattekvoten är egentligen
            ett otillräckligt mått på utvecklingen av de offentliga utgifterna.
          </note>
          <note>
            En ansvarstagande regering måste utgå från de ambitioner som
            finns för välfärden och se till att utgifterna kan finansieras.
          </note>
          <note>
            Det avgörande för skattekvoten är därför ansvaret för helhetsresultatet
            och noggrannheten i utgiftsprövningen.
          </note>
          <note>
            Under perioden 1976--1982 växte de offentliga utgifternas andel
            av BNP rekordartat, från 52 till
          </note>
          <note>
            67 %. Denna starka utgiftsökning var ett tecken på en bristfällig
            utgiftsprövning och en misslyckad ekonomisk politik. Utgifterna
            finansierades inte fullt ut. I stället skapades väldiga budgetunderskott.
          </note>
          <note>
            Efter år 1982 har utgiftsprövningen varit hård samtidigt som
            tillväxten ökat. Utgiftskvoten har kunnat minskas rejält, från
            67 till 62 %, trots höjda ambitioner för välfärden.
          </note>
          <note>
            Fortfarande belastas dock statsfinanserna av räntorna från den
            stora underskottsperioden.
          </note>
          <note>
            Räntorna på statsskulden uppgår nu till 60
          </note>
          <note>
            miljarder kronor, motsvarande 4 % av BNP. Utan den utgiften hade
            både utgiftskvoten och skattekvoten varit 4 % lägre.
          </note>
          <note>
            Skattekvoten i Sverige är nu 55,6 %. Nästa år sänks den till
            53,4 %.
          </note>
          <note>
            När Bo Lundgren i sin interpellation talar om en sänkning av
            skattetrycket ''ned till europeisk nivå''
          </note>
          <note>
            vill jag framhålla att skattekvoten varierar betydligt mellan
            EGs medlemsländer.
          </note>
          <note>
            Det genomsnittliga skatteuttaget i EG ligger på
          </note>
          <note>
            41 % av BNP. Men denna siffra döljer en brokig blandning av skattenivåer
            och uttagsformer. Det går inte att reducera alla dessa skillnader
            till ett enda genomsnittstal och göra relevanta jämförelser. Som
            exempel kan jag nämna att
          </note>
          <note>
            Sverige har en större andel av pensionssystemet och sjukförsäkringarna
            finansierade via skattsedeln jämfört med andra länder.
          </note>
          <note>
            Ett annat skäl till att skattekvoten är ett otillräckligt instrument
            för jämförelser är att många länder inom EG brottas med underskottsproblem.
            I 10 av
          </note>
          <note>
            12 EG-länder går den offentliga sektorn med underskott.
          </note>
          <note>
            Tyskland redovisar t.ex. ett underskott i statsbudgeten på 5
            % av BNP. Italien har ett underskott på 10 % av BNP. Det genomsnittliga
            underskottet i statsfinanserna för EG ligger strax under 5 %.
          </note>
          <note>
            Även om det finns all anledning att vaksamt följa utvecklingen
            av statens budgetsaldo i Sverige kan jag konstatera att vi, lyckligtvis,
            positivt avviker från den europeiska nivån.
          </note>
          <note>
            Det påstås ibland att utvecklingen mot ökad europeisk integration
            skulle tvinga Sverige att drastiskt sänka skatterna. Något sådant
            tvingande skäl existerar inte.
          </note>
          <note>
            Inom EG finns tvärtom få tvingande formella krav när det gäller
            skatterna. Den utveckling vi kan se framför oss är en mer gradvis
            utveckling mot ökad anpassning -- såväl uppåt som nedåt -- mellan
            skattesystemen i Europa. En svensk anpassning kan också bli aktuell
            som följd av ökad gränshandel.
          </note>
          <note>
            I takt med att diskussionen om den monetära integrationen tagit
            fart har också debatten inom
          </note>
          <note>
            EG skiftat karaktär.
          </note>
          <note>
            Krav förs fram på en strängare budgetpolitisk disciplin. Nödvändigheten
            av att föra en ansvarsfull politik betonas. Budskapet är att de
            offentliga utgifterna skall vara finansierade.
          </note>
          <note>
            Två stora länder i Europa, Tyskland och
          </note>
          <note>
            Storbritannien, har nyligen beslutat om skattehöjningar för att
            förstärka finanspolitiken.
          </note>
          <note>
            En jämförelse med andra länder i Europa kompliceras ytterligare
            av det faktum att utgifterna redovisas olika i olika länder.
          </note>
          <note>
            I Sverige använder vi oss av beskattade transfereringar när det
            gäller t.ex. pensioner och sjukförsäkring. Det ger en överdriven
            bild av belastningen på de offentliga utgifterna om man jämför
            med ett land som tillämpar obeskattade bidrag.
          </note>
          <note>
            Att Sverige gått före med utgifter för pensioner, vård och omsorg
            till en ökande andel äldre är ytterligare en skillnad som inte
            syns i de vanligtvis använda jämförelserna.
          </note>
          <note>
            Korrigerat för sådana skillnader framstår inte längre utgifterna
            i Sverige som avvikande. En kartläggning i senaste långtidsutredningen
            visar att fler länder i EG har en utgiftskvot på motsvarande nivå
            som Sverige eller t.o.m. högre än Sverige. Det gäller t.ex. Holland,
            Belgien, Irland och Danmark.
          </note>
          <note>
            Om vi kvittade vissa betalningsflöden mellan stat och kommun,
            t.ex. ATP-avgifter och sjukförsäkringsavgifter, och ersatte beskattade
            transfereringar med motsvarande lägre och obeskattade bidrag eller
            skatteavdrag, som är vanligt i flera EG-länder, skulle de bokförda
            offentliga utgifterna sjunka betydligt.
          </note>
          <note>
            Vi skulle få en sänkning av skattekvoten, på papperet. Men det
            skulle ju bara vara en rent optisk effekt. Samhällsekonomiskt
            har inget förändrats.
          </note>
          <note>
            Om den här sortens kosmetiska operationer tillgrips är risken
            uppenbar att viljan att ta itu med verkliga utgiftsminskande åtgärder
            försvagas.
          </note>
          <note>
            Bo Lundgren frågar vidare om regeringen avser att lägga förslag
            som innebär att offentliga monopol bryts upp och att enskilda
            alternativ tillåts och stimuleras.
          </note>
          <note>
            Låt mig slå fast att det avgörande inte är om en verksamhet drivs
            i privat eller offentlig regi -- det väsentliga är hur väl den
            uppfyller sina mål.
          </note>
          <note>
            Det finns därför ingen anledning att av dogmatiska skäl hålla
            fast vid den ena eller andra produktionsformen. I varje skede
            måste man försöka finna de bästa verksamhetsformerna.
          </note>
          <note>
            Regeringens arbete med att förnya och utveckla den offentliga
            sektorn innebär att konkurrens och effektivisering stimuleras
            i en rad olika former.
          </note>
          <note type="speaker">
            Anf. 108 BO LUNDGREN (m):
          </note>
          <note>
            Herr talman! När man lyssnar till den nuvarande finansministern
            liksom till många tidigare socialdemokratiska finansministrar
            och aktiva politiker, kommer man att tänka på en gammal schlager:
            Din mun säger ja ja, dina ögon säger nej.
          </note>
          <note>
            Enligt finansministern vill socialdemokraterna sänka skatterna
            successivt, men ser man efter vad de egentligen gör, finner man
            åtgärder som går rakt emot en sådan strävan.
          </note>
          <note>
            Det är i och för sig naturligt, eftersom en socialistisk ideologi
            bygger på ett högt skatteuttag som finansierar kollektiva åtgärder,
            där människornas inflytande minskar och politikernas makt ökar.
          </note>
          <note>
            I sitt interpellationssvar argumenterar finansministern hela
            tiden för att vi i Sverige inte är så exceptionellt långt gångna
            när det gäller skattetrycket. Det är hela tiden ett uppehållande
            försvar, på samma sätt som socialdemokraterna i riksdagens skatteutskott
            hela tiden argumenterar med utgångspunkten att det är så besvärligt
            att sänka skattetrycket och att det i vart fall inte går att göra
            det just nu. Börjar man aldrig så blir det heller ingenting, det
            är en självklarhet.
          </note>
          <note>
            Finansministern hänvisar till att det krävs en konsekvent utgiftsprövning
            i syfte att dra ner utgiftsnivån. Det är alldeles korrekt. Ser
            man även där på den praktiska handlingen, finner man att socialdemokraterna
            tid efter annan lägger fram tankar som tyder på en viss omprövning,
            en neddragning, men när de ställs inför debatt och när de kan
            komma till handling, drar de tillbaka förslagen. Nu senast verkar
            det som om tanken på en ökad egenavgift i arbetslöshetsförsäkringen
            dras tillbaka, vilket ytterligare minskar möjligheterna att sänka
            skattetrycket.
          </note>
          <note>
            Erfarenheterna är också väldigt dåliga. Under perioden 1970--1976
            höjdes skattetrycket från 40
          </note>
          <note>
            till 50 % av BNP. Under perioden från 1982 fram till nu höjdes
            det från ungefär 50 till ungefär 55 %.
          </note>
          <note>
            Visserligen får vi en formell minskning av skattekvoten de närmaste
            åren, men det beror, som framgår av kompletteringspropositionen,
            på tekniska omläggningar. Tidigare införda tillfälliga höjningar
            av arbetsgivaravgifter och mervärdeskatt upphör, och man får en
            del andra automatiska effekter genom omläggning av sjukförsäkringen.
          </note>
          <note>
            Men aktiv skattesänkningspolitik förs ju inte. Vi kan också se
            på den diskussion som pågår i momsfrågan vad socialdemokraterna
            egentligen syftar till. Det är inte fråga om att sänka momsen.
          </note>
          <note>
            Det är fråga om att höja momsen på flertalet varor och tjänster
            för att finansiera en, som man hoppas valtaktiskt riktig, åtgärd
            att sänka momsen på livsmedel. Momsuttaget blir oförändrat högt.
            Det är avsikten. Liksom alla andra skatteomläggningar syftar den
            här till att i varje fall inte sänka skattetrycket för individerna.
            Det är där problemet ligger.
          </note>
          <note>
            När det gäller frågan om att bryta de offentliga monopolen kan
            man med ett kortspelsuttryck säga att finansministern mörkar,
            han säger egentligen ingenting mer än några klyschor om att man
            inte av dogmatiska skäl skall hålla fast vid den ena eller andra
            produktionsformen. Det viktiga är ju att konstatera att varje
            verksamhet som drivs i monopolform faktiskt leder till ineffektivitet
            och sämre utfall än den som drivs i konkurrens. Det är därför
            som man en gång i tiden byggde upp konsumtionsföreningar för att
            få konkurrens, effektivitet och kostnadspress.
          </note>
          <note>
            Hade Sverige haft samma skatteuttag som genomsnittet för EG-länderna,
            hade det varit mer än 200 miljarder kronor lägre, ungefär 50 000
            kr. i genomsnitt räknat per hushåll. Detta extra höga skattetryck,
            som är onödigt högt, har i kombination med de offentliga monopolen
            bromsat den ekonomiska tillväxten, samtidigt som utgifterna är
            högre än vad de egentligen skulle vara på grund av monopolen.
            Socialdemokratisk politik har lett till att våra samlade resurser
            i dag utnyttjas sämre och växer långsammare än vad som egentligen
            är möjligt. Det kostar medborgarna oerhört mycket pengar att socialismen
            som idé har misslyckats, inte bara i Östeuropa utan även i Sverige.
          </note>
          <note>
            Trots att Sverige har ett mycket högre skatteuttag än vad som
            exempelvis gäller för Tyskland, oavsett vilka korrigeringar som
            görs, är välfärden i Sverige inte bättre än i det landet. Vi är
            inte unika i det avseendet. Vi är unika när det gäller det höga
            skatteuttaget. Det är därför som 90-talet måste bli ett skattesänkningsdecennium,
            där man kan föra en politik som leder till större valfrihet, samtidigt
            som tillväxten kan bli högre. En förutsättning för detta är naturligtvis
            att skattetrycket förs ner till övriga
          </note>
          <note>
            Europas nivå och att man samtidigt slopar monopolen i barnomsorg,
            sjukvård och äldreomsorg.
          </note>
          <note>
            Bland de skattesäkningar som behöver vidtas, --
          </note>
          <note>
            och det är ganska mycket som måste göras -- utan prioriteringsordning
            finns en momssänkning på alla varor och tjänster till ungefär
            18 % och en sänkning av arbetsgivaravgifterna, främst så att man
            tar bort de delar av arbetsgivaravgifterna som är ren skatt och
            sysslar med att förmånsanknyta avgifterna i övrigt. Skatten på
            nyföretagande och sparande, särskilt riskvilligt sparande, måste
            lindras och sänkas.
          </note>
          <note>
            Med en sådan politik, som syftar till att sänka skatteuttaget,
            att effektivisera och rationalisera den offentliga sektorn, för
            att på det viset bidra till att skapa utrymme för de nödvändiga
            skattesänkningarna, kan man se till att våra samlade resurser
            dels utnyttjas bättre -- man får mer för varje satsad krona --,
            dels växer snabbare.
          </note>
          <note>
            Så några avslutande frågor till finansministern.
          </note>
          <note>
            Varför kan socialdemokraterna inte ange något mål för sin skattesäkningspolitik,
            om den nu existerar?
          </note>
          <note>
            Kan finansministern tala om hur mycket momsen skall sänkas? Skall
            arbetsgivaravgifterna sänkas?
          </note>
          <note>
            Skall skatterna på företagande sänkas?
          </note>
          <note type="speaker">
            Anf. 109 ANNE WIBBLE (fp):
          </note>
          <note>
            Herr talman! Jag lyssnade på finansministerns svar till Bo Lundgren
            med stort intresse, och det började faktiskt bra. Ja, sade Allan
            Larsson, socialdemokraterna vill sänka skatterna. Detta är den
            rituella delen av ett interpellationssvar eller frågesvar när
            det gäller den här frågan. Och som Bo
          </note>
          <note>
            Lundgren sade finns det andra finansministrar och andra socialdemokrater
            som har sagt samma sak.
          </note>
          <note>
            Särskilt under valår uttalas denna mening.
          </note>
          <note>
            Men resten av svaret var ju en aning beklämmande, måste jag säga.
            Det handlade egentligen om varför det inte behövs någon skattesänkning
            i Sverige. Det var en ganska lång utläggning om skattekvoten och
            dess innebörd. Det var, om jag får säga så, ett kort referat av
            en del av en av bilagorna till långtidsutredningen. Av det referatet
            får man veta vad Allan Larsson, Bo Lundgren och jag vet ändå,
            nämligen att om man mäter skattetrycket på samma sätt i olika
            länder framstår inte Sverige som fullt så extremt. Men Allan Larsson
            fortsatte inte resonemanget. Den slutsats man drar är ju att Allan
          </note>
          <note>
            Larsson menar egentligen att det inte behövs någon sänkning i
            Sverige. Skatterna är bra som de är.
          </note>
          <note>
            Detta är faktiskt fel. Det framgår också av långtidsutredningen
            själv. Om man fortsätter att läsa efter det som Allan Larsson
            beskrev finns det ett långt och ganska intressant avsnitt om de
            skadliga effekterna av dagens skattetryck och nödvändigheten av
            att sänka det. Det finns ett kapitel som har rubriken Problemet
            med skatterna.
          </note>
          <note>
            Jag skall bara läsa upp de underrubriker som detta kapitel innehåller:
          </note>
          <note>
            Välfärdsförlusten, det viktiga problemet.
          </note>
          <note>
            Möjligheten att driva in skatt försämras på sikt.
          </note>
          <note>
            Skatterna hämmar produktionen.
          </note>
          <note>
            En sämre fungerande arbetsmarknad.
          </note>
          <note>
            Inlåsning av kapital.
          </note>
          <note>
            Sparandet påverkas negativt.
          </note>
          <note>
            Slutsatens i långtidsutredningen är att alla dessa problem blir
            värre med ett högt skattetryck. Själva det faktum att Sverige
            tar in mycket mer skatt, oberoende av förklaringen, ger oss faktiskt
            snedvridningar i användingen av resurserna, och därmed får vi
            sämre tillväxt. Det spelar faktiskt inte så stor roll vad det
            höga skattetrycket beror på. Det räcker egentligen med att konstatera
            att Sverige tar in ungefär 56 % av bruttonationalprodukten genom
            skatter och avgifter. Detta har faktiskt skadliga effekter. Det
            undergräver den fortsatta utvecklingen, och därmed försämrar vi
            långsamt med säkert möjligheterna till ökat välstånd och sysselsättning.
          </note>
          <note>
            Det är faktiskt precis samma resonemang som gäller för marginalskatterna.
            Det har Allan Larsson visat en viss förståelse för. Det är inte
            så att de skadliga effekterna av höga marginalskatter uppkommer
            plötsligt över en natt när man går från
          </note>
          <note>
            99 % eller 100 %, utan de kommer successivt vid stigande marginalskatt,
            och de ger successivt stigande negativa effekter. Därför har vi
            också sänkt dem. Men det förhåller sig på samma sätt med stigande
            skattetryck. Efter hand ökar de negativa effekterna mer och mer.
            De försämrar för medborgarnas välfärd i Sverige. Det är nämligen
            så att oberoende av vad skattetrycket beror på måste dagens hushåll
            och dagens företag i Sverige bära denna skattebörda. Det innebär
            att t.ex. svenska företag konkurrerar med utländska företag på
            olika villkor.
          </note>
          <note>
            Det är faktiskt ett viktigt skäl till att svenska företag föredrar
            att expandera utomlands, till att inga utländska företag kommer
            hit och till att svenskt näringsliv förlorar i konkurrenskraft
            och förlorar marknadsandelar. I slutänden är detta ett viktigt
            skäl till att arbeten försvinner från Sverige till utlandet.
          </note>
          <note>
            Om jag får återgå till Allan Larssons första svar, som ändå var
            litet uppmuntrande, och ta fasta på det som var positivt i svaret,
            vill jag komplettera Bo
          </note>
          <note>
            Lundgrens fråga med att fråga hur Allan Larsson har tänkt sig
            att skattetrycket skall sänkas om han inte är beredd att sänka
            någon enda enskild skatt.
          </note>
          <note>
            Men om så är fallet, vilka skatter har han tänkt sig skall sänkas.
            Det är nämligen inte så att det sker någon sänkning av skattetrycket
            alldeles av sig själv, utan det kräver att regeringen lägger fram
            konkreta förslag om att sänka mervärdeskatten och arbetsgivaravgifter
            på arbetande kapital eller på något annat.
          </note>
          <note>
            Om man inte har någon strategi för detta, går det inte. Allan
            Larsson säger i svaret bara att det skall ske genom återhållsamhet
            med utgifterna och genom tillväxt, och det räcker faktiskt inte.
            Jag är övertygad om att Allan Larsson vet det själv. Vi har en
            strategi i det program som vi har lagt fram tillsammans med moderaterna,
            Ny start för
          </note>
          <note>
            Sverige.
          </note>
          <note>
            Vi vill se över socialförsäkringssystem som inte fungerar bra
            som de är i dag. Då säger Allan
          </note>
          <note>
            Larsson att det är social nedrustning. Vi föreslår att man skulle
            ta bort ett bidrag till en ganska stor rik förening i landet,
            men se det går inte, för den föreningen är Allan Larsson närstående.
            Vi vill slopa ineffektiva offentliga monopol, som Bo
          </note>
          <note>
            Lundgren beskrev, öppna för konkurrens i produktionen, men behålla
            den solidariska finansieringen och uppmuntra privata alternativ.
            Vi vill få mer konkurrens. I Dagens Nyheter i dag kunde man läsa
            att konkurrens är oerhört stimulerande för effektiviteten och
            tillväxten. Då säger Allan Larsson: Detta är privatisering; usch,
            det vill vi inte ha. Att bekämpa byråkrati i all ära, det är bra,
            men det räcker inte för att sänka skatterna.
          </note>
          <note>
            Genom att på detta sätt säga nej till alla förändringar av utgifterna
            visar Allan Larsson att han inte har någon strategi för hur det
            skall gå till.
          </note>
          <note>
            Därmed är hans ja-svar också fullständigt meningslöst. Det blir
            inte några skattesänkningar med den socialdemokratiska politiken.
            Detta kommer tyvärr att försämra välfärden för medborgarna i Sverige.
          </note>
          <note>
            Anf. 110 Finansminister ALLAN LARSSON
          </note>
          <note>
            (s):
          </note>
          <note>
            Herr talman! Det är värdefullt att vi får denna diskussion om
            skattekvoten. Det handlar om ett viktigt vägval inom politiken.
            Det innebär, såsom debatten nu förs från olika partiers sida,
            ett val mellan stora skattesänkningar eller en välfärd som omfattar
            alla, men som ger mest till den som bäst behöver det.
          </note>
          <note>
            Ni i högeralliansen och galosch-högern har inlett en formlig
            tävlan om vem som kan utlova de största och snabbaste skattesäkningarna.
            Ena veckan lovar ni skattesänkningar på 30 miljarder kronor, nästa
            vecka kommer det uppgifter om 80--90 miljarder kronor för att
            ni skall kunna mäta er med galoschhögerns löften om skattesänkningar
            på ett par hundra miljarder kronor. I den tävlan och med formeln
            kommer vi socialdemokrater inte att delta.
          </note>
          <note>
            Vi kommer på område efter område att stå upp för tryggheten,
            rättvisan och solidariteten.
          </note>
          <note>
            Låt mig ge några exempel. I valet mellan stora skattesänkningar
            eller en god omsorg, hemma eller på dagis, för alla småbarn, står
            vi på barnens sida.
          </note>
          <note>
            Vi vill engagera alla goda krafter i barnomsorgen för att vidareutveckla
            den, hushålla med resurserna och förbättra pedagogiken. Barnen
            skall ha det bra på dagis, och föräldrarna skall känna trygghet
            för sina barn.
          </note>
          <note>
            I valet mellan att utlova stora skattesänkningar eller att erbjuda
            ungdomarna Europas bästa utbildning står vi på ungdomarnas sida.
            Vi har en bra skola, men vi kan göra den mycket bättre.
          </note>
          <note>
            Regeringen ger nu skolan tydliga mål och en större handlingsfrihet,
            och vi räknar med att skolan därmed också skall kunna åstadkomma
            ännu bättre resultat.
          </note>
          <note>
            I valet mellan att utlova stora skattesänkningar eller att ta
            vara på de medicinska framstegen och utveckla en vård som ger
            hälsa och ett längre liv, väljer vi hälsan och livet. Vi har en
            medicinsk forskning och en sjukvård av god kvalitet, men vi kan
            använda resurserna ännu bättre än i dag. Det pågår ett intressant
            utvecklingsarbete inom sjukvården, och vi vill stödja alla goda
            krafter som vidareutvecklar verksamheten, så att vi får mer och
            bättre vård för varje skattekrona.
          </note>
          <note>
            I valet mellan en stor allmän skattesänkning eller utbildning
            och rehabilitering som ger möjlighet att komma tillbaka till arbetet,
            väljer vi vägen till arbetet. Vi vet att det krävs stora insatser
            för att förhindra utslagning. Det behövs en rejäl förbättring
            av arbetsmiljön och en väl fungerande rehabilitering för dem som
            trots allt råkar ut för skador och sjukdomar. Vi vill engagera
            och stimulera alla som vill göra en insats för att förnya arbetslivet
            och bygga en väg tillbaka till arbete och gemenskap.
          </note>
          <note>
            I valet mellan att utlova en allmän skattesänkning eller att
            erbjuda de gamla en trygg omsorg, står vi på det gamlas sida.
            Vi vet att det finns stora brister i äldreomsorgen, och vi vet
            att det finns stora och växande behov framöver. Vi satsar nu stort
            på en reform inom äldreomsorgen för att få kommuner och landsting
            att samverka på ett bättre sätt. De gamla har byggt upp Sverige,
            och de måste få en god omsorg.
          </note>
          <note>
            I valet mellan att utlova en allmän skattesänkning eller att
            vidmakthålla ett rikt kulturliv, står vi på kulturens sida. Jag
            har blivit alltmer övertygad om hur viktigt det är med kultur
            i vid bemärkelse. Vi står nu inför ett skede av snabb internationalisering.
            Vi kommer att riva ner hinder för handel med varor och tjänster
            och skapa ökad frihet för arbete och pengar att röra sig över
            gränserna. När det ekonomiska livet blir alltmer internationaliserat,
            måste vi på andra områden förstärka och utveckla vår nationella
            identitet --
          </note>
          <note>
            språk, utbildning, forskning, kulturen, miljön och samhällsorganisationen.
          </note>
          <note>
            I valet mellan att hävda ett starkt rättsväsende eller att utlova
            en allmän skattesänkning står vi på rättssäkerhetens sida. Också
            här finns stora behov, inte minst när det gäller att få större
            kraft i insatserna mot den ekonomiska brottsligheten.
          </note>
          <note>
            Så ser för mig valsituationen ut på område efter område. Välfärdssamhället
            har alltjämt många brister. I ett kärvt statsfinansiellt läge
            kan vi inte utlova nya reformer som kräver ökade skatter. Vi skall
            ha en nogrann utgiftsprövning och åstadkomma en snabbare tillväxt
            i vår ekonomi.
          </note>
          <note>
            Det är grunderna för att vi skall kunna åstadkomma en god ekonomisk
            utveckling.
          </note>
          <note>
            Vi socialdemokrater vill värna den solidaritet som är grunden
            för välfärdssamhället. Vi är samtidigt övertygade om att vi med
            det nuvarande resurserna för välfärden kan göra stora framsteg.
            Vi vill därför på alla dessa områden ta vara på de goda krafter
            som är beredda att utveckla verksamheten i nya banor.
          </note>
          <note>
            Vi vill skapa en ökad handlingsfrihet och en mångfald för att
            därmed ge möjlighet att tillgodose växande behov. Ni inom högeralliansen
            har gjort ert val. Ni har utlovat stora skattesänkningar. Vi har
            också gjort vårt val, och här syns nu gränslinjerna tydligt. Vi
            kan redovisa alternativen i debatten, och det är medborgarna i
            detta samhälle som till sist skall avgöra valet mellan dessa två
            alternativ.
          </note>
          <note type="speaker">
            Anf. 111 BO LUNDGREN (m):
          </note>
          <note>
            Herr talman! Mitt i all vulgärpropaganda lyser det ändå igenom
            att det inte blir några skattesänkningar så länge socialdemokraterna
            har chans att bestämma i Sverige. Det är ett klart besked, och
            det är inte oväntat. Men det är enligt min mening ändå tragiskt
            att se hur finansministern, som jag tror egentligen har insikt
            om problemställningarna och inser att man måste effektivisera
            offentlig verksamhet och skapa utrymme för skattsänkningar, genom
            valtaktikens krav, på grund av den socialistiska ideologins dogmer,
            tvingas stå här och försvara en omöjlig sak.
          </note>
          <note>
            Hur ser det egentligen ut i dagens Sverige, det solidariska samhälle
            som socialdemokraterna säger sig vilja skapa? Vem i dagens socialistiska
            system --
          </note>
          <note>
            Allan Larsson -- har råd att gå till Sofiahemmet eller kanske
            skaffa sig vård utomlands, om det blir kö till vårdinsatserna?
            Jo, det är den välbeställde.
          </note>
          <note>
            På grund av högskattesamhället och de offentliga politikerstyrda
            monopolen är det de vanliga människorna som blir utlämnade och
            står utan alternativ medan de välbeställda har handlingsmöjligheter.
            Ändå har Allan Larsson mage att kritisera de partier som vill
            bryta upp monopolen för att ge vanliga människor samma chans som
            ni endast låter välbeställda få. Det är dagens socialdemokratiska
            Sverige.
          </note>
          <note>
            Det socialdemokratiska systemet kväver tillväxt och utnyttjar
            de resurser vi har mycket sämre. I
          </note>
          <note>
            varje undersökning av svensk offentlig sektor visar det sig att
            det utan tvivel finns mycket att göra i form av effektiviseringar
            och rationaliseringar.
          </note>
          <note>
            Det finns också en stor skillnad i att vi av flera skäl vill
            dra ner på offentliga utgifter på ett sätt som vi anser vettigt,
            exempelvis en reducering av ersättningsnivån vid korttidssjukfrånvaro.
            Vi vill para detta med skattesänkningar, men ni drar bara ner
            och låter skatterna ligga kvar på en hög nivå.
          </note>
          <note>
            Allan Larsson säger att de gamla måste få en god omsorg. Har
            Allan Larsson inte sett de inslag i
          </note>
          <note>
            Rapport i TV som visat hur många gamla har det i dag?
          </note>
          <note>
            Rättssäkerheten behöver mer resurser, men uppenbarligen inte
            genom socialdemokratisk politik. Vi ser ju för närvarande effekten
            av den socialdemokratiska kriminalpolitiken, och den har inte
            lyckats särskilt väl.
          </note>
          <note>
            Frågan kvarstår: Vill socialdemokraterna sänka skatten? Det formella
            svaret på frågan var ja. Det faktiska svaret i finansministerns
            andra inlägg var:
          </note>
          <note>
            Nej, det kommer vi aldrig att kunna göra. Vi skall fortsätta
            att kväva tillväxten och utnyttja resurserna sämre. Om ni nu vill
            sänka skatterna, hur skall ni då göra? Vilken strategi har ni?
            Vilka skatter skall sänkas?
          </note>
          <note type="speaker">
            Anf. 112 ANNE WIBBLE (fp):
          </note>
          <note>
            Herr talman! Så här dags på dagen kan man möjligen ursäkta att
            Allan Larsson tar till något slags anförande som måste ha varit
            skrivet för ett annat ändamål. Det visar möjligen intresset för
            dagen hos en socialdemokratisk finansminister. Det var ett tydligt
            valtal som Allan Larsson höll. Dess innebörd i klartext var precis
            det som Bo Lundgren sade, nämligen att socialdemokraterna inte
            vill sänka skatterna. Ni kommer aldrig att föreslå något sådant.
            Ni kommer alltid välja något annat.
          </note>
          <note>
            Om jag skall vara alldeles uppriktig, tror jag att precis den
            typen av resonemang kan man finna om man läser anföranden som
            Gunnar Sträng har hållit. Gunnar Sträng var finansminister för
            ganska länge sedan. Han försvarade år efter år och aktivt argumenterade
            för och genomförde höjda marginalskatter. Argumenteringen var
            alltid av typen att man för in några kronor extra, och då kan
            man tillgodose angelägna sociala ändamål.
          </note>
          <note>
            Det tog ganska många år innan socialdemokraterna förstod att
            denna argumentation var falsk. Jag hoppas att det kan komma socialdemokratiska
            politiker efter Allan Larsson som så småningom kommer att inse
            att även det resonemang som finansministern nu gav uttryck för
            faktiskt är falskt.
          </note>
          <note>
            Den typen av skattepolitik som Allan Larsson förspråkar leder
            till att vi få mindre och mindre resurser i detta land och färre
            och sämre möjligheter just att föra en socialt medveten och ansvarsfull
            politik som kan avhjälpa de brister som finns i dagens Sverige.
            Detta är för oss i folkpartiet liberalerna det absolut viktigaste
            skälet till att vi lägger så stor tonvikt vid en ändrad ekonomisk
            politik med ett viktigt inslag av att vända den hittills förda
            skattepolitiken, så att skatterna börjar sänkas i stället för
            att ständigt höjas. Jag beklagar att finansministern inte tycks
            förstå detta. Jag beklagar honom ännu mera om han förstår men
            ändå tvingas föra fram argument av den typ som han nu gjorde.
          </note>
          <note>
            Jag vill ta upp ett av de exempel finansministern nämnde. Det
            handlade om att öka möjligheterna för människornas rehabilitering
            vid arbetsskador.
          </note>
          <note>
            Regeringen aviserade i januari en förändring i arbetsskadeförsäkringen
            som enligt en rad utredningar aktivt skulle medverka till att
            förbättra möjligheterna till rehabilitering. Propositionen mötte
            motstånd från Landsorganisationen och, tror jag, även från TCO,
            och den har nu stoppats.
          </note>
          <note>
            Jag undrar om inte Allan Larsson som en pendang till satsningen
            på rehabiliteringen kunde säga att förslag till förändringar i
            arbetsskadeförsäkringen skall komma om någon vecka eller så. Det
            skulle vara för att genomföra något som är bra även för de syften
            som Allan Larsson säger sig vilja uppnå.
          </note>
          <note>
            Anf. 113 Finansminister ALLAN LARSSON
          </note>
          <note>
            (s):
          </note>
          <note>
            Herr talman! Jag var för en tid sedan i USA.
          </note>
          <note>
            Taxichauffören som körde mig till hotellet berättade om sin arbetssituation
            och sina villkor.
          </note>
          <note>
            Han hade inte råd med att vara försäkrad. Skulle han behöva sjukvård,
            hade han inget att betala med.
          </note>
          <note>
            Jag läste samtidigt en intervju med en amerikansk forskare som
            berättade om sin mamma som hade brutit benet. Mamman var försäkrad,
            men försäkringen täckte inte kostnaderna. Så man fick lägga ut
            1 600 kr. per dag för att klara sjukvårdskostnaderna. För två
            månader blev det
          </note>
          <note>
            100 000 kr. Forskaren sade att där gick hans barns universitetsutbildning
            åt skogen. Han hade inte råd, för nu var sparpengarna slut.
          </note>
          <note>
            Visst är skatterna lägre i USA. Men är det valfrihet som ligger
            i det? Jag tycker att det finns anledning att jämföra och se vad
            systemen faktiskt betyder för den enskilde i form av risker och
            trygghet.
          </note>
          <note>
            Bo Lundgren och Anne Wibble tillmäter skattekvoten den helt avgörande
            betydelsen för den ekonomins utveckling. Låt mig få peka på att
          </note>
          <note>
            Storbritannien är det land inom EG som har den lägsta skattekvoten.
            Men det är också det land som just nu har den sämsta ekonomiska
            utvecklingen.
          </note>
          <note>
            Jag skulle vilja höra Bo Lundgren förklara sambandet mellan dessa
            saker.
          </note>
          <note>
            Ni gör återigen precis samma misstag som ni alltid har gjort.
            Ni koncentrerar er på skattesidan. Men det är faktiskt på utgiftssidan
            som det avgörs om skattekvoten kan gå ned. Vi socialdemokrater
            har faktiskt visat sedan 1982 att vi kan sänka utgiftskvoten.
            Den har sjunkit från 67 till 62 %. När ni hade möjligheten höjde
            ni i stället utgiftskvoten från 52 till 67 %, utan att ha den
            ordentligt finansierad.
          </note>
          <note>
            Jag läste för en tid sedan ett refererat från moderaternas stämma.
            Där finns ett uttalande som jag skulle vilja att Bo Lundgren kommenterar:
          </note>
          <note>
            ''Om moderaterna föreslår skattesänkningar, stora skattesänkningar,
            utan att samtidigt våga ifrågasätta den generella välfärdspolitiken,
            då finns det tre sätt att fixa det här. Det ena är inflationen,
            det andra är budgetunderskottet och det tredje är upplåning. Visst,
            så kan man göra, så gjorde man under de borgerliga åren.'' Det
            var ett av ombuden på partistämman, Arne Borg, som sade detta.
            Bo
          </note>
          <note>
            Lundgren, tala om hur ni skall fixa det här!
          </note>
          <note>
            Sedan vill jag ställa en fråga till Anne Wibble.
          </note>
          <note>
            Bengt Westerberg skrev följande i Svenska
          </note>
          <note>
            Dagbladet förra sommaren: ''Det moderata budskapet blir allt
            tydligare och alltmer oroande.
          </note>
          <note>
            De offentliga insatserna, dvs. välfärdsstaten skall minskas,
            skatterna sänkas kraftigt och människor i ökad utsträckning själva
            betala för välfärden-- -- --
          </note>
          <note>
            Detta är för folkpartiet en oacceptabel politik. Vi liberaler
            kommer aldrig att medverka till att den genomförs.'' Kan Anne
            Wibble förklara vad det är som har hänt sedan förra sommaren?
          </note>
          <note type="speaker">
            Anf. 114 BO LUNDGREN (m):
          </note>
          <note>
            Herr talman! Som i stort sett alltid talar finansministern inte
            om vad socialdemokraterna eventuellt vill göra. Jag förstår. Spåren
            av den kollaps ni har fört den svenska ekonomin till förskräcker
            väl.
          </note>
          <note>
            Det finns ingen anledning att diskutera USA.
          </note>
          <note>
            Finansministerns erfarenheter och iakttagelser som sådana av
            det amerikanska systemet när det gäller sjukvården är säkert korrekta.
            Men det finns ingen som föreslår ett sådant system i Sverige.
            Nej, veterligt finns det inget parti som gör det. Vi moderater
            föreslår att man skall ersätta de pengar som i dag går via skatten
            rakt till politikernas händer med ett försäkringssystem som patienten
            kan styra. Det gäller att öka patientens inflytande med samma
            gemensamma finansiering i förhållande till inkomst men med samma
            skydd oavsett inkomst som för närvarande. Den valfrihet som ni
            förnekar vanliga människor ger ni till de välbeställda. Det finns
            ingen anledning att diskutera det systemet.
          </note>
          <note>
            Finansministern talar om att det är ett misstag att börja med
            skattesänkningar. Man skall börja på utgiftssidan. De sakerna
            hänger samman. En sak är klar: Har man ingen ambition eller inga
            mål beträffande skattesänkningar, blir det aldrig några sådana.
          </note>
          <note>
            Den viktigaste uppgiften för en ny regering är att se till att
            målmedvetet skapa utrymme för att successivt sänka skatteuttaget
            för en ökad valfrihet och förbättrad ekonomi. Det går med hjälp
            av rationaliseringar i den offentliga sektorn, med hjälp av ökad
            risktagning -- som socialdemokraterna nu själva indirekt föreslår
            genom minskad ersättning i sjukförsäkringen -- och med hjälp av
            tillväxt -- som finansministern själv har sagt i interpellationssvaret.
            Det gäller att kraftfullt skapa detta utrymme. Det har vi för
            avsikt att göra -- för att kunna genomföra de skattesänkningar
            vi är beredda att genomföra och de målsättningar vi har för den
            kommande fem- och tioårsperioden.
          </note>
          <note>
            Finansministern ställde en fråga till mig angående ett citat
            från vår partistämma. Det är intressant att jag skall få kommentera
            det. Jag gjorde det på partistämman. Om skattetrycket skall sänkas
            till
          </note>
          <note>
            40--45 % nivå över en 10- till 15-årsperiod i Sverige, finns
            det inget som helst behov av att förändra inriktningen av den
            solidariska finansieringen av de välfärdssystem vi har, annat
            än att man då får en effektivisering med hjälp av konkurrens och
            produktion och en hel del andra åtgärder i form av självrisker.
            Det generella systemet kan mycket väl vara kvar. Skulle man gå
            längre och sänka skattetrycket till en nivå på 25--30 % krävs
            större ingrepp. Men det finns inget parti som har förordat det.
            Att tala om det är som att slåss mot väderkvarnar likt Don Quijote.
            Det tycker jag är litet onödigt, men signifikativt för socialdemokraterna
            för närvarande.
          </note>
          <note>
            Det är, som finansministern sade, möjligt för medborgarna att
            välja i höst mellan finansministerns ambitioner att icke sänka
            skatten samt att bibehålla de tröga system som urholkar välfärden
            på sikt och det dynamiska samhälle som
          </note>
          <note>
            Anne Wibble och jag står för. Våra partiet vill i samverkan skapa
            ökad tillväxt och bättre resursutnyttjande. Det valet är klart.
          </note>
          <note type="speaker">
            Anf. 115 ANNE WIBBLE (fp):
          </note>
          <note>
            Herr talman! Jag skall gärna svara på Allan
          </note>
          <note>
            Larssons fråga i anslutning till ett citat av Bengt
          </note>
          <note>
            Westerberg. Jag är glad över att Bengt Westerbergs artiklar röner
            sådan bred uppskattning även hos andra än folkpartister. Svaret
            är mycket enkelt. Det program som vi har beskrivit i Ny start
            för Sverige innehåller skattesänkningar som totalt ansluter till
            vad vi har sagt från folkpartiet liberalernas sida under många
            år. Vår inriktning är att komma ned till ett skattetryck på 50
            %. Det har såvitt jag vet socialdemokratiska politiker inkl. statsministern
            också sagt. Det är egentligen inte så märkvärdigt.
          </note>
          <note>
            Den stora skillnaden mellan det program som vi och moderaterna
            har presenterat, Ny start för
          </note>
          <note>
            Sverige, och det Allan Larsson försöker tala för är att vi har
            en strategi för hur vi skall nå detta mål och faktiskt börja röra
            oss nedåt i fråga om skattetryck.
          </note>
          <note>
            Allan Larsson har ingen strategi alls. Det framgår också av att
            han när han blir trängd börjar prata om någonting som är fullständigt
            irrelevant, nämligen amerikansk sjukvård eller någon annan företeelse
            i utlandet. Vi skall väl ändå inte apa efter allting i utlandet.
            Vi har många bra inslag i svenskt samhällsliv och svensk politik,
            som vi inte alls har anledning att ge upp. En av de komponenterna
            finns mycket starkt markerad i vårt program Ny start för Sverige.
            Det är den solidariska finansieringen av våra socialförsäkringssystem.
          </note>
          <note>
            Den gör att det system som vi har i Sverige i allra högsta grad
            skiljer sig från dem som finns i andra länder. Det har i varje
            fall inte vi tänkt att ändra på.
          </note>
          <note>
            Jag vill ta upp en sak som Allan Larsson nämnde i sitt interpellationssvar,
            som jag tror har en viss betydelse för verkligheten, nämligen
            detta med internationaliseringen och anpassningen till EG.
          </note>
          <note>
            Allan Larsson sade i svaret att länderna i EG så att säga rör
            sig mot mitten i fråga om skattetryck, både nerifrån och uppifrån.
            Det är förmodligen sant.
          </note>
          <note>
            Men om Allan Larsson därmed tror att Sverige kan vänta ut en
            sådan utveckling utomlands, då tar han tyvärr mycket grundligt
            miste. Långt innan dessa andra länder i den europeiska gemenskapen
            ens har kommit i närheten av dagens skattetryck i Sverige, har
            vårt välstånd krympt katastrofalt. Jag vill i detta sista inlägg
            varna Allan Larsson för att tro att
          </note>
          <note>
            Sveriges problem på detta sätt skulle kunna lösas genom att omvärlden
            anpassar sig till något slags svensk lagomnivå.
          </note>
          <note>
            Jag tvingas konstatera det som många har gjort förut, nämligen
            att en socialdemokratisk politik inte innebär någonting annat
            än fortsatt mycket högt skattetryck, sannolikt stigande sådant.
            Jag hoppas sannerligen att ni inte skall få möjlighet att förverkliga
            den.
          </note>
          <note>
            Anf. 116 Finansminister ALLAN
          </note>
          <note>
            LARSSON:
          </note>
          <note>
            Herr talman! Vi har visat i praktiken att vi har kunnat göra
            det som de borgerliga inte kunde göra under sina år när de hade
            chansen, nämligen att sänka utgiftstrycket. Vi har tagit ned det
            kraftfullt.
          </note>
          <note>
            Vi kommer att fortsätta att se till att de offentliga utgifternas
            andel av produktionen kan fortsätta minska. Men vi skall göra
            det i den takten att vi samtidigt kan klara våra skyldigheter
            mot de människor som särskilt behöver samhällets insatser.
          </note>
          <note>
            Därför är sådana fall som det som redovisades i TV
          </note>
          <note>
            häromkvällen en ständigt påminnelse om att man inte skall gå
            ut med den typen av skattesänkningslöften som ni ger innan vi
            har resurser för att klara behoven för människor som verkligen
            behöver vår hjälp. Därför står jag upp för välfärden, för att
            människor skall kunna ha en god vård och omsorg här i landet.
            Det innebär att vi måste göra en noggrann avvägning. Jag ställer
            därför inte upp i er tävlan om vem som kan sänka skatterna mest.
            Den tävlingen får ni ha med Ian
          </note>
          <note>
            Wachtmeister, som uppenbarligen är svansen som styr högeralliansen.
          </note>
          <note>
            Varför är det så besvärande med en utländsk jämförelse? Jag försökte
            bara visa på att det kanske ligger ett värde i det sätt på vilket
            vi har organiserat vår offentliga sektor, vårt försäkringssystem
            och vår sjukvård. På samma sätt som ni gärna vill jämföra skattetryck
            kan det vara bra att se vad som är skillnaderna i sätten att åstadkomma
            detta och hur det faktiskt påverkar människor i deras vardag.
          </note>
          <note>
            Jag tycker också att det kunde vara intressant om
          </note>
          <note>
            Anne Wibble och Bo Lundgren svarade på den fråga jag ställde,
            om det land som har det lägsta skattetrycket i EG och också den
            sämsta tillväxten.
          </note>
          <note>
            När ni tillmäter skattekvot och skattetryck den avgörande betydelsen
            för ekonomiska framsteg kan det vara intressant att få veta varför
            det inte fungerar i Storbritannien.
          </note>
          <note>
            Talmannen anmälde att Bo Lundgren och Anne
          </note>
          <note>
            Wibble anhållit att till protokollet få antecknat att de inte
            ägde rätt till ytterligare inlägg.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslöt kl. 18.56 på förslag av talmannen att ajournera
            förhandlingarna under cirka tio minuter.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.06.
          </note>
          <note type="speaker">
            Anf. 117 Jordbruksminister MATS HELLSTRÖM (s):
          </note>
          <note>
            Herr talman! Karin Israelsson har frågat mig om regeringen är
            beredd att justera den nu föreslagna gränsen för fjällnära skog
            till den ursprungliga skogsodlingsgränsen. Åsa Domeij har frågat
            mig om det är regeringens avsikt att utvidga området som klassas
            som fjällnära skog i förhållande till vad som låg ovanför domänverkets
            tidigare skogsodlingsgräns. Jag besvarar interpellationen och
            frågan i ett sammanhang.
          </note>
          <note>
            Höstens beslut om de fjällnära skogarna är ett uttryck för den
            vikt vi fäster vid de olika värden som dessa skogar rymmer. De
            kärva klimatiska förhållandena ställer särskilda krav på skogsbruket.
          </note>
          <note>
            Ett schablonmässigt skogsbruk kan hota den långsiktiga skogsproduktionen
            och därmed riskera värdefulla sysselsättningstillfällen. Men den
            fjällnära skogen rymmer också naturvärden och väsentliga värden
            för rennäringen.
          </note>
          <note>
            De nya bestämmelser som träder i kraft den 1 juli i år syftar
            till att skydda alla dessa intressen. De ställer nya och väsentliga
            krav på markägarna.
          </note>
          <note>
            Därför är det viktigt att gränsen för den fjällnära skogen definieras
            tydligt inför ikraftträdandet. I sitt yttrande över regeringens
            förslag fäste lagrådet stor vikt vid detta.
          </note>
          <note>
            Den hittillsvarande bestämningen av gränsen för det fjällnära
            skogsområdet grundas på den skogsodlingsgräns som användes vid
            riksskogstaxeringen 1969. På statens mark är denna identisk med
            domänverkets tidigare tillämpade skogsodlingsgräns. Gränsdragningen
            på privat mark är schablonmässigt gjord och smärre justeringar
            behöver därför göras. Detta har betonats i regeringens proposition
            och också uppmärksammats av riksdagen.
          </note>
          <note>
            Trots den korta tid som har stått till förfogande har skogsstyrelsen
            och berörda skogsvårdsstyrelser utfört ett omfattande kartläggningsarbete
            som underlag för regeringens beslut om gränsen för den fjällnära
            skogen. Utgångspunkten för detta arbete har varit att eventuella
            justeringar skall vara så små som möjligt. Företrädare för de
            olika intressena har haft möjlighet att framföra sina synpunkter
            både skriftligt och muntligt. Denna möjlighet har man också utnyttjat
            i stor utsträckning.
          </note>
          <note>
            Det underlag som skogsstyrelsen överlämnade till regeringen innebar
            sådana justeringar att arealen fjällnära produktiv skogsmark skulle
            minska med sammanlagt drygt 70 000 hektar.
          </note>
          <note>
            Skogsvårdsstyrelsen hade föreslagit en minskning med närmare
            90 000 hektar.
          </note>
          <note>
            Med hänvisning till vad Karin Israelsson och Åsa
          </note>
          <note>
            Domeij har anfört i sina frågor kan jag nämna att skogsvårdsstyrelsens
            förslag för Sorsele kommun innebar en minskning av arealen med
            ca 1 000
          </note>
          <note>
            hektar och förslaget i fråga om Kopparbergs län en minskning
            med ca 5 000 hektar.
          </note>
          <note>
            Regeringens beslut om den fjällnära gränsen fattades i förra
            veckan. Beslutet innebär totalt sett att arealen fjällnära produktiv
            skogsmark blir oförändrad. Därtill kommer att vissa arealer kalfjäll
            och andra impediment som tidigare låg nedanför gränsen har flyttats
            ovanför gränsen.
          </note>
          <note>
            Regeringens beslut är därmed helt i riksdagsbeslutets anda.
          </note>
          <note>
            Jag är medveten om att den korta tid som har stått till förfogande
            för arbetet kan innebära att vissa ändringar behöver göras framöver
            när förhållandena kan studeras närmare. Men justeringarna får
            enligt min mening inte leda till att riksdagsbeslutet om fjällnära
            skog förfelas.
          </note>
          <note>
            Då Karin Israelsson, som framställt interpellation
          </note>
          <note>
            186, anmält att hon var förhindrad att närvara vid sammanträdet,
            medgav talmannen att Stina
          </note>
          <note>
            Eliasson fick detta i överläggningen i stället för interpellanten.
          </note>
          <note type="speaker">
            Anf. 118 STINA ELIASSON (c):
          </note>
          <note>
            Herr talman! Jag ber att i Karin Israelssons ställe få tacka
            för svaret på interpellationen. Sedan den ställdes har en del
            viktiga saker inträffat, bl.a. att regeringens beslut är fattat.
          </note>
          <note>
            Det är helt klart att när det första förslaget till skogsvårdsgräns
            med skydd för den fjällnära barrskogen presenterades uppstod oro.
            I mitt hemlän, Jämtlands län, visades att stora ytor produktiv
            skogsmark skulle undantas från avverkning, detta trots att riksdagens
            beslut, som vi uppfattade det, skulle innebära endast små justeringar.
          </note>
          <note>
            Följden av detta blev att många skogsägare ansåg att de borde
            i förtid avverka sin skog, eftersom denna möjlighet inte skulle
            gälla om den föreslagna nya skogsvårdsgränsen skulle fastläggas.
            För
          </note>
          <note>
            Sorsele kommun innebar förslaget en ytterligare utarmning av
            en krympande näring i en kommun som drabbas av regeringens dåliga
            regionalpolitik, där inlandsbanans indragning är bara en del.
          </note>
          <note>
            Vad som uppstod sedan beslutet fattats, är en omfattande byråkrati
            för de myndigheter som skall handa skogsnäringens intressen. Det
            är få verksamheter i dessa trakter som är så omgärdade av regler
            och förordningar som denna näring. För närvarande avvecklar inte
            bara domänverket sin verksamhet. Det gäller även många privata
            skogsföretag. Det finns en stor rädsla för att
          </note>
          <note>
            Norrlands inland blir en koloni där skogsmaskiner tas från kusten
            för avverkning. Vi är på återgång till kolonistadiet. Utsugningen
            fortsätter. Det vore på sin plats att i stället uppmuntra skogsnäringen
            i dessa trakter. Varför inte undanta den verksamheten från kravet
            på vinster, som medför en avveckling med svåra konsekvenser för
            hela näringen.
          </note>
          <note>
            Det gäller sågverk, transporter och hela den yrkeskunniga skogsarbetarkåren.
            Läget är allvarligt.
          </note>
          <note>
            Trots detta är jag väl medveten om att det förslag som nu lagts
            fram inte kan upphävas. Det är dock löftesrikt att ministern lovar
            att vid behov rätta till de fel som kanske blivit följden av en
            felaktigt dragen gräns.
          </note>
          <note>
            Naturligtvis är även vi från centerpartiet rädda om de fjällnära
            skogarna, men det finns redan enormt stora områden som är skyddade
            från avverkning och nyttjande. Av den anledningen borde vårt samhälle
            ha råd att ge en erkänsla tillbaka för detta.
          </note>
          <note>
            Låt det regionalpolitiska stödet gå tillbaka i form av särskilt
            stöd till skogsverksamheten. Det är en basnäring, som måste få
            finnas kvar. Jordbruket är ju snart helt utplånat från dessa trakter.
          </note>
          <note>
            När nu regler och förordningar skall utformas vill jag bara påpeka
            behovet av så enkla och tydliga regler som möjligt. För dem som
            bor i dessa områden och är beroende av sin skog är det självklart
            att de sköter sin skog med omtanke.
          </note>
          <note>
            Därför borde regeringen kunna lita på den enskildes ansvar. Vi
            säger nej till en utökad byråkrati runt skogsbruket.
          </note>
          <note type="speaker">
            Anf. 119 ÅSA DOMEIJ (mp):
          </note>
          <note>
            Herr talman! Jag vill tacka jordbruksministern för svaret. Man
            skulle kunna säga bättre sent än aldrig, det har ju dröjt litet
            att få svar på den här frågan.
          </note>
          <note>
            Det kanske beror på att frågan är litet knepig. Stina
          </note>
          <note>
            Eliasson är t.ex. litet orolig för att man inte kommer att kunna
            avverka tillräckligt mycket, medan jag är orolig för att det kanske
            kommer att avverkas för mycket.
          </note>
          <note>
            De fjällnära skogarna är en av de allra viktigaste naturvårdsfrågorna.
            Dels handlar det om att vi i framtiden också vill ha skog i områden
            där klimatet är ganska besvärligt, dels handlar det om ansvaret
            för hotade arter. Sverige har ju skrivit på
          </note>
          <note>
            Bernkonventionen, som syftar till att skydda hotade arters livsmiljö.
            Det gjorde Sverige redan
          </note>
          <note>
            1983.
          </note>
          <note>
            I dessa områden finns i många fall en hel del arter kvar som
            i andra delar av landet har slagits ut på grund av ett alltför
            intensivt skogsbruk.
          </note>
          <note>
            När regeringen lade fram sin proposition var vi från miljöpartiets
            sida ganska kritiska. Vi menade att förslagen skulle leda till
            mer byråkrati utan att skyddet egentligen skulle förstärkas så
            mycket.
          </note>
          <note>
            Men jag tycker ändå att det är viktigt vad som kommer att klassas
            som fjällnära skog i framtiden, t.ex. med tanke på de skärpningar
            som kanske kan krävas längre fram.
          </note>
          <note>
            Bakgrunden till min fråga var uppgifter om att det var oenighet
            mellan skogsvårdsstyrelsen i
          </note>
          <note>
            Kopparbergs län å den ena sidan och skogsstyrelsen och domänverket
            å den andra om hur mycket mark som skulle klassas som fjällnära
            skog.
          </note>
          <note>
            Skogsvårdsstyrelsen ville, enligt de uppgifter jag fick, skydda
            mer skog som fjällnära skog i
          </note>
          <note>
            Kopparbergs län.
          </note>
          <note>
            Sedan undrade jag i min fråga hur regeringen skulle hantera detta.
            Nu har tydligen regeringen, enligt ministern, fattat beslut förra
            veckan. Jag har inte sett regeringsbeslutet, det kan jag säga
            redan här, men vad jag förstår rör det sig om en kompromiss, där
            regeringen har lagt sig någonstans mellan skogsvårdsstyrelsen
            och skogsstyrelsen. Mats
          </note>
          <note>
            Hellström skakar på huvudet, och han får snart chansen att komma
            fram och svara. I
          </note>
          <note>
            interpellationssvaret kan man däremot inte utläsa vad som kommer
            att hända när det gäller
          </note>
          <note>
            Kopparbergs län. Därför skulle jag vilja ha litet tydligare besked
            om hur det kommer att bli.
          </note>
          <note>
            Kommer den mark, som klassas som fjällnära skog i Kopparbergs
            län, att minska eller inte? Jag skulle vilja veta om regeringen
            följer skogsvårdsstyrelsens förslag.
          </note>
          <note>
            Sedan skulle jag vilja säga en annan sak om detta som jag tror
            att man inte tänker på så många gånger. Det är nämligen faktiskt
            regionalpolitiskt viktigt att skydda den fjällnära skogen och
            att bli av med de storskaliga skogsbruksmetoderna i det här området.
            Problemen blev egentligen inte aktuella förrän domänverket började
            avverka i områden med svårare klimat med rätt så storskaliga och
            intensiva metoder. Det finns faktiskt en risk för att det blir
            ett köpmotstånd mot svenska skogsprodukter i utlandet. Det finns
            tendenser till detta redan i dag, och det köpmotståndet kan riskera
            att även slå ut det småskaliga och naturvårdsanpassade skogsbruket
            i dessa trakter.
          </note>
          <note>
            För visst finns det möjligheter till skogsbruk, t.ex.
          </note>
          <note>
            av enskilda markägare som kan försörja sågverken i inlandet.
            Nu inriktas skogsbruket i dessa trakter mycket på att försörja
            massaindustrin vid kusten.
          </note>
          <note>
            Vi har kunnat se hur det gått för eskimåerna. När andra gick
            in med storskaliga metoder och jagade säl för fullt ledde det
            till en intensiv kampanj mot säljakten, som till slut kom att
            drabba även eskimåerna, som bedrev en jakt som inte alls var skadlig
            för sälbeståndet på sikt.
          </note>
          <note type="speaker">
            Anf. 120 ANDERS CASTBERGER (fp):
          </note>
          <note>
            Herr talman! Både interpellant och frågeställare tackar statsrådet
            för svaret, och det kan man ju göra. Men statsrådet balanserar
            mellan lokala markägarintressen och naturvårdsintressen. Alla
            intressen skall skyddas, säger Mats Hellström i ett försök att
            smyga in i porslinsbutiken.
          </note>
          <note>
            De fjällnära barrskogarna har fått ett visst skydd genom riksdagsbeslutet
            i höstas, men skyddet är enligt vår uppfattning otillräckligt.
            Det verifierar statsrådet genom att deklarera att utgångspunkten
            för arbetet varit att eventuella justeringar skall vara så små
            som möjligt.
          </note>
          <note>
            Självklart måste en gränsdragning ske i nära samverkan mellan
            lokala intressen och berörda skogsbrukare. Av interpellationen
            att döma tycks inte arbetet ha skett på så sätt.
          </note>
          <note>
            Mats Hellström säger att företrädare för de olika intressena
            har haft möjlighet att framföra sina synpunkter både skriftligt
            och muntligt.
          </note>
          <note>
            Möjligheterna har utnyttjats i stor utsträckning, säger han.
            Det skulle möjligen kunna tyda på att många känner sig överkörda.
            Statsrådet borde kunna uttala ambitionen att enskilda skogsbrukare
            inte skall anslutas mot sin vilja.
          </note>
          <note>
            Vid införande av skydd för den fjällnära skogen ligger det i
            sakens natur att markanvändningen försvåras. Men det går att göra
            något åt den saken.
          </note>
          <note>
            Domänverket kan t.ex. erbjuda ersättningsmark.
          </note>
          <note>
            Triangelbyten kan också ske mellan domänverket, bolag och enskilda,
            om domänverksmark skulle vara belägen långt bort från den ersättningsberättigade
            enskilde.
          </note>
          <note>
            Vi har vidare för vår del föreslagit att särskild ersättning
            -- en motsvarighet till Nola-stöd i odlingslandskapet -- borde
            kunna utgå för frivilliga naturvårdsinsatser i skogsbruket. Det
            skulle kunna bli aktuellt just i detta fall. Socialdemokraterna
            har som bekant inte velat ta till vara denna möjlighet, och därmed
            hamnar de lätt i en konfliktfylld situation.
          </note>
          <note>
            Även staten måste såsom markägare ta ett vidgat ansvar för naturvården
            och bevarandeintressena inom den fjällnära skogen. Det är angeläget
            att få stora sammanhängande områden som skyddas mot avverkning.
            Därför kan statlig mark som är av värde för naturvården inom fjällnära
            skog överföras från domänverket till naturvårdsfonden.
          </note>
          <note>
            Därmed skulle skogsmark av stort värde för naturvården få ett
            varaktigt skydd. Den mark som på detta sätt överförs till naturvårdsfonden
            skall enligt vår mening ske utan ersättning mellan statens olika
            konton. I samband med behandlingen av näringsutskottets förslag
            om bolagisering av statliga företag beslöt faktiskt riksdagen
            häromdagen att göra ett uttalande och anmodar regeringen -- bl.a.
          </note>
          <note>
            efter förslag från folkpartiet liberalerna -- att pröva frågan.
            Min fråga till jordbruksministern blir självklar: När avser regeringen
            att återkomma med ett förslag i enlighet med detta?
          </note>
          <note>
            Till sist, herr talman, vill jag säga att debatten hittills har
            förts utan att hänsyn har tagits till en annan mycket viktig fråga
            som hör nära samman med den vi har diskuterat. Jag tänker på rennäringen,
            en fråga som regeringen under lång tid har vanskött. Hur har regeringen
            avvägt rennäringens intressen i förra veckans beslut?
          </note>
          <note type="speaker">
            Anf. 121 Jordbruksminister MATS HELLSTRÖM (s):
          </note>
          <note>
            Herr talman! Låt mig framföra en liten fundering om formen för
            den här debatten. Jag har besvarat en interpellation och en fråga
            som handlar om den tekniska justering som lagrådet har ansett
            att vi bör göra av gränsen för fjällnära skog, inför de nya regler
            som skall gälla från den 1 juli. Under arbetet med detta har man
            varit orolig på olika håll. Det var ursprunget till såväl Åsa
            Domeijs fråga som Karin
          </note>
          <note>
            Israelssons interpellation.
          </note>
          <note>
            Regeringen har fattat sitt beslut, och det innebär att arealen
            fjällnära, produktiv skogsmark är oförändrad, ja den har t.o.m.
            ökat något. Det är således inte fråga om någon minskning eller
            några kompromisser. I Kopparbergs län sker det faktiskt en ökning
            med 14 000 ha. På andra håll är det vissa minskningar. Det är
            fråga om tekniska justeringar, och det är vad denna debatt handlar
            om.
          </note>
          <note>
            Jag är beredd att diskutera såväl eskimåernas förhållanden som
            inlandsbanan och bolagisering av statliga åtaganden i största
            allmänhet. Jag är också beredd att vid lämpligt tillfälle på nytt
            diskutera innehållet i de regler för fjällnära skogsskötsel som
            riksdagen har fattat beslut om. Den frågan har
          </note>
          <note>
            Anders Castberger tagit upp till debatt här och nu.
          </note>
          <note>
            Men, herr talman, den frågan hör inte hemma i den här debatten.
          </note>
          <note type="speaker">
            Anf. 122 STINA ELIASSON (c):
          </note>
          <note>
            Herr talman Det är alldeles riktigt som jordbruksministern säger,
            att det handlar om tekniska justeringar vad gäller gränser och
            annat.
          </note>
          <note>
            När jag begärde ordet för replik gjorde jag det närmast för att
            tala om för Åsa Domeij att det inte stämmer att Karin Israelsson
            och jag, som har påtagit mig hennes uppgift i dag, är mest oroliga
            för att man inte skall kunna avverka nog mycket. Det tyckte jag
            att jag gav belägg för i mitt första anförande. De biologiska
            förutsättningarna för skogsbruket är ju vad vi vill utgå från.
            Jag betonar att just de privata skogsägarna, som bor, lever och
            verkar i dessa områden, har goda kunskaper på detta område. De
            har i alla tider rättat sig efter de biologiska förutsättningarna.
          </note>
          <note>
            Det har förekommit stor oro beträffande gränsdragningarna. Skogsstyrelserna
            ute i länen har ansett att det fattade riksdagsbeslutet är för
            luddigt. När man satte sig ner för att lokalt upprätta dessa gränser,
            så tyckte man att dessa gränser inte hade någon verklighetsanknytning.
            I den landsända där jag bor har man försökt göra det bästa möjliga
            av situationen och rättat sig efter de biologiska förutsättningarna.
            Men riktigt nöjd är man inte.
          </note>
          <note>
            Det är på sätt och vis fel att föra den här debatten i dag, eftersom
            man inte vet hur riksdagsbeslutet ser ut. I varje fall vet inte
            jag det. Det hela har blivit litet snett av den anledningen.
          </note>
          <note>
            Många har tyckt att den tid man hade på sig för att yttra sig
            kring dessa frågor var väl kort. I en kommun i Jämtland sade någon
            att man bara hade tre dagar på sig. Men man ansträngde sig och
            gjorde sitt bästa därför att frågan hade så oerhört stor betydelse.
          </note>
          <note type="speaker">
            Anf. 123 ÅSA DOMEIJ (mp):
          </note>
          <note>
            Herr talman! Jag uppfattade jordbruksministerns svar som att
            det i detta fall inte hade skett någon kompromiss i Kopparbergs
            län och att den mark som klassas som fjällnära skog inte har minskat
            utan snarare ökat något. Jag får väl läsa regeringens förslag
            och se om det stämmer.
          </note>
          <note>
            Jag vet inte riktigt vad Stina Eliasson och Karin
          </note>
          <note>
            Israelsson är mest oroliga för. I Karin Israelssons interpellation
            är hela utgångspunkten en oro för att alltför mycket mark skall
            komma att klassas som fjällnära skog. Det är självklart. Lika
            självklart är det att centern tyvärr har medverkat till ett sämre
            beslut ur naturvårdssynpunkt jämfört med de löften som samtliga
            partier gav före valet.
          </note>
          <note type="speaker">
            Anf. 124 ANDERS CASTBERGER (fp):
          </note>
          <note>
            Herr talman! Frågan om den tekniska ordningen har statsrådet
            själv givit den inramning som självfallet är nödvändig. Jag kommenterade
            också jordbruksministerns svar och ställde korta och kompletterande
            frågor. Jag avstod mycket medvetet från långa pläderingar. Men
            vill man inte svara på frågor som är viktiga i sammanhanget, kan
            man naturligtvis alltid skylla på att det är fredagskväll och
            långt lidet på aftonen. Det skulle trots allt inte vara helt omöjligt
            för statsrådet att komma närmare ett svar på de frågor som jag
            ställde med anledning av den tekniska hanteringen och till följd
            av de svar som gavs på interpellationen och frågan.
          </note>
          <note>
            Låt mig begränsa mig till en enda fråga, som jag alltså upprepar.
            Jag skall inte reta upp statsrådet med att trampa på ömma tår
            om hur saken tidigare har skötts. Hur har regeringen avvägt rennäringens
            intressen i förra veckans beslut. De grannlaga uppgifter som regeringen
            har när det gäller att fastställa saker och ting på detta område
            innebär att man också tar ett vidgat ansvar. Jag är väl medveten
            om att det inte är lätt. Men vad det handlar om är att också beakta
            ett intresse som inte tidigare har beaktats i någon större utsträckning.
            Därför är frågan väl motiverad.
          </note>
          <note type="speaker">
            Anf. 125 STINA ELIASSON (c):
          </note>
          <note>
            Herr talman! Som Åsa Domeij helt riktigt påpekade är det inte
            jag som har väckt interpellationen. Det är väl inte meningen att
            vi skall medverka till att ta bort försörjningsmöjligheterna för
            människor som bor i dessa trakter. Både Karin Israelsson och jag
            lever i den verklighet som avspeglar sig i interpellationen.
          </note>
          <note>
            Även om det ligger helt utanför interpellationen vill jag tala
            om för Åsa Domeij att jag är den som i åratal har kämpat för att
            också svenska kyrkan skall sköta sitt skogsbruk på ett biologiskt
            och ekologiskt riktigt sätt. Det fick jag utstå mycket kritik
            för i början, men nu är man på alla håll ense om den saken. Det
            kan kanske vara till någon tröst för Åsa
          </note>
          <note>
            Domeij att få veta det.
          </note>
          <note type="speaker">
            Anf. 126 ÅSA DOMEIJ (mp):
          </note>
          <note>
            Herr talman! Jag hade egentligen inte tänkt föra någon debatt
            i dag med centern om fjällnära skog, utan den här debatten började
            med att jag konstaterade att mitt frågesvar kanske hade dröjt
            därför att frågan är knepig. Man kan både ha centerns utgångspunkt,
            där man framför allt vill skydda markägarna, och den miljöpartistiska
            utgångspunkten. Det är dock mycket positivt att
          </note>
          <note>
            Stina Eliasson har jobbat aktivt med att förbättra skogsskötseln
            i kyrkans regi. Det är mycket bra eftersom kyrkan verkligen inte
            har drivit ett särskilt naturvårdsanpassat skogsbruk. Jag kan
            bara hoppas att Stina Eliasson i fortsättningen inom centern jobbar
            för en bättre centerpartistisk naturvårdspolitik.
          </note>
          <note>
            Talmannen anmälde att Stina Eliasson anhållit att till protokollet
            få antecknat att hon inte ägde rätt till ytterligare inlägg.
          </note>
          <note>
            Överläggningen var härmed avslutad.
          </note>
          <note>
            17§ Svar på interpellation 1990/91:181 om fisket i ett EES-avtal
          </note>
          <note type="speaker">
            Anf. 127 Jordbruksminister MATS HELLSTRÖM (s):
          </note>
          <note>
            Herr talman! Jens Eriksson har med anledning av det pågående
            arbetet med ett EES-avtal frågat om besked kan ges att Sverige
            inte byter bort fiskerättigheter i svensk zon mot något annat
            än fiskerättigheter.
          </note>
          <note>
            Jens Eriksson har även frågat om besked kan lämnas att Sverige
            avvisar joint-stockmanagement-systemet intill dess förhandlingar
            om medlemskap i EG inleds.
          </note>
          <note>
            När EES-förhandlingarna inleddes begärde EFTA-
          </note>
          <note>
            länderna fri varucirkulation inom EES-området för fisk- och fiskeprodukter
            i enlighet med de regler som nyligen beslutats inom EFTA. Detta
            har avvisats av EG som anfört att man i utbyte mot handelslättnader
            för fiskvaror kräver tillgång till
          </note>
          <note>
            EFTA-ländernas fiskevatten. En sådan koppling mellan handelslättnader
            och tillträde till fiskeresurser har EFTA-sidan i sin tur bestämt
            motsatt sig. Denna ståndpunkt bekräftades av samtliga EFTA-länders
            regeringschefer när de möttes i Wien så sent som för någon vecka
            sedan.
          </note>
          <note>
            EES-förhandlingarna har nu kommit in i sitt slutskede. EG har
            trots detta ännu inte lämnat något formellt förhandlingsbud på
            fiskeriområdet, vilket kritiserats av EFTA-sidan. EFTA-ländernas
            krav på tillträde till EGs marknad och EGs krav på att i gengäld
            få tillträde till EFTA-ländernas fiskevatten kvarstår således,
            vilket innebär helt låsta positioner. I kommunikén från ministermötet
            den 13 maj 1991 slog EGs och EFTAs ministrar gemensamt fast fiskerisektorns
            betydelse för balansen i EES-avtalet.
          </note>
          <note>
            När det gäller interpellationens andra delfråga, dvs. den rörande
            systemet med s.k. joint-stockmanagement eller ömsesidigt tillträde
            till varandras fiskezoner vid uppfiskandet av den egna zonens
            kvoter, så har detta system inte varit föremål för någon diskussion
            mellan parterna i den pågående
          </note>
          <note>
            EES-förhandlingen. För övrigt har EGs upprepade försök att införa
            systemet i Östersjön avvisats såväl inom Fiskerikommissionen för
            Östersjön som i de bilaterala fiskekvotsförhandlingarna mellan
          </note>
          <note>
            Sverige och EG.
          </note>
          <note type="speaker">
            Anf. 128 JENS ERIKSSON (m):
          </note>
          <note>
            Herr talman! Jag tackar jordbruksministern för svaret på min
            interpellation. Jag gör det därför att det hör till god ton och
            är sed i Sveriges riksdag att man gör så. Det skulle vara ohederligt
            att inte säga att jag är besviken över det svar jag har fått.
            Jag är besviken i dubbel bemärkelse.
          </note>
          <note>
            För det första hade jag faktiskt räknat med att få svar från
            den minister som är ansvarig för förhandlingarna och till vilken
            jag hade ställt mina frågor. Men jag vet att regeringen har full
            rättighet att göra så här. Jag betraktar det dock som bristande
            respekt för en folkvald representant i
          </note>
          <note>
            Sveriges riksdag och även för fiskerinäringen. För det andra
            är jag besviken över att jordbruksministern helt har undvikit
            att svara på mina frågor.
          </note>
          <note>
            I ministerns svar finns inget annat än det jag kunnat läsa i
            tidningarna eller fått kännedom om på annat sätt genom de kontakter
            jag faktiskt har. Det är en kortfattad sammanställning över vad
            som har varit.
          </note>
          <note>
            Jag har inte fått veta regeringens inställning när det gäller
            att byta bort fiskerättigheter mot annat än fiskerättigheter när
            det gäller att låta EGs fiskeflottor dra in på våra vatten och
            fiska sina kvoter där.
          </note>
          <note>
            Med mina frågor avsåg jag att få veta regeringens policy när
            det gäller att slå vakt om de fisketillgångar vi har kvar. Jag
            har dystra erfarenheter av tidigare avtal. Det gäller EG-
          </note>
          <note>
            avtalet från 1972, det s.k. anpassningsavtalet 1986
          </note>
          <note>
            och statsministerns undertecknande av EFTA-
          </note>
          <note>
            överenskommelsen 1989 för att nämna några exempel. De har sannerligen
            inte gagnat svenskt fiske.
          </note>
          <note>
            Vi har inget mer att vare sig ge eller byta bort om vi inte får
            ett utbyte som gagnar svenskt fiske, och det vet Mats Hellström.
          </note>
          <note>
            Häromdagen läste jag i en tidning att en representant för svenska
            regeringen har uttalat att det är orimligt att byta bort fiskerättigheter
            mot något annat än fiskerättigheter. Man talade då om
          </note>
          <note>
            Island. Gäller det också Sverige?
          </note>
          <note>
            Utrikeshandelsministern svarade på min fråga här i kammaren den
            16 maj när hon redogjorde för EES-
          </note>
          <note>
            förhandlingarna. Hon sade då: ''När det gäller fisket vill jag
            än en gång säga att vi har en gemensam EFTA-position. Vi har sagt
            EG att vi inte anser att man kan byta tillträde mot resurser.
          </note>
          <note>
            Det är den position som vi intar.''
          </note>
          <note>
            Det var vad som gällde när EFTA-länderna var eniga och frågan
            avsåg Norge och Island.
          </note>
          <note>
            För ett par dagar sedan läste jag i ett TT-
          </note>
          <note>
            meddelande att Sverige hade retat på sig normännen genom att
            föreslå att fiskefrågorna skulle lösas bilateralt. Om så sker
            gör det mig inte mindre orolig med tanke på den undfallenhet som
            regeringen har visat när det har gällt krav som har drabbat fisket.
          </note>
          <note>
            Herr talman! Mina två frågor står obesvarade. De kan praktiskt
            taget besvaras med ja eller nej. Har jordbruksministern något
            svar att ge mig och
          </note>
          <note>
            Sveriges fiskerinäring, eller tvingas jag meddela att jordbruksministern
            och därmed regeringen inte har en fast hållning och inte kan ge
            oss besked i denna för oss viktiga fråga?
          </note>
          <note type="speaker">
            Anf. 129 Jordbruksminister MATS HELLSTRÖM (s):
          </note>
          <note>
            Herr talman! Jag får väl ändå säga att jag tycker att det är
            litet egendomligt, Jens Eriksson, att i det här sammanhanget hävda
            att man inte får svar. Det går att läsa innantill. Jens Eriksson
            säger att det inte finns något bestämt besked om kopplingen mellan
            handelslättnader och tillträde till fiskeresurser. Det är en viktig
            fråga för näringen. Ja visst, är det det.
          </note>
          <note>
            Det står i svaret. Svaret har varit tillgängligt en lång tid.
            En sådan koppling mellan handelslättnader och tillträde till fiskeresurser
            har EFTA-sidan i sin tur bestämt motsatt sig. Denna ståndpunkt
            bekräftades av samtliga EFTA-länders regeringschefer när de möttes
            i Wien så sent som för någon vecka sedan.
          </note>
          <note>
            Jag vet inte hur man skulle kunna ge ett mera kategoriskt svar.
          </note>
          <note>
            I övrigt vill jag säga att det är givet att man skulle kunna
            gå längre i ett svar, om EG hade lagt ett bud.
          </note>
          <note>
            På den punkten tror jag att Jens Eriksson och jag är överens.
            Vi beklagar säkert båda att det inte ännu finns ett bud från EG-sidan.
            Det står också i svaret.
          </note>
          <note>
            Vi har kritiserat detta från EFTA. Vi tycker naturligtvis att
            det är besvärligt när vi befinner oss i slutskedet av en förhandling
            att EG ännu inte formellt har givit ett bud. När EG har gjort
            det kan man naturligtvis utveckla mera synpunkter på ett sådant
            bud. När det gäller de avgörande frågorna om koppling mellan handelslättnader
            och resurser står vi fast och säger nej. Det står i svaret. Den
            uppgift som Jens Eriksson tog fram om att Sverige skulle ha föreslagit
            bilaterala överläggningar känner jag inte alls till. Däremot vet
            jag att andra länder har gjort det, och det är tänkbart att det
            kommer att bli bilaterala överläggningar.
          </note>
          <note>
            Den svenska regeringens helt avgörande utgångspunkt är att vi
            önskar bli medlemmar av
          </note>
          <note>
            EG. Den för oss i särklass viktigaste frågan är att se till att
            vi i en EG-förhandling kan ge de svenska fiskarna så bra möjligheter
            som över huvud taget är tänkbart att som EG-medlemmar få en permanent
            god fiskeresurs. Den avgörande frågan för oss är att se till att
            svenskt fiske på lång sikt, inom ramen för ett medlemskap i EG,
            skall ha en bra fiskeresurs.
          </note>
          <note>
            Det är den för oss och -- det är jag övertygad om --
          </note>
          <note>
            också för SFR viktigaste frågan. Jag är glad över att vår dialog
            och våra kontakter med SFR är betydligt mera positiva än vad som
            kom till uttryck i Jens
          </note>
          <note>
            Erikssons i mitt tycke litet väl sura kommentar.
          </note>
          <note type="speaker">
            Anf. 130 JENS ERIKSSON (m):
          </note>
          <note>
            Herr talman! Det är inga sura kommentarer, Mats
          </note>
          <note>
            Hellström, utan det är min oro inför svenskt fiskes framtid som
            sätter sina spår i den här debatten.
          </note>
          <note>
            Det här är en oerhört viktig del för det svenska fisket, eftersom
            vi behöver besked för vår planering för framtiden. Det ingav mig
            också oro att Mats
          </note>
          <note>
            Hellström ville ta bort fiskerilånen. Planerar Mats
          </note>
          <note>
            Hellström något speciellt i fråga om det svenska fisket? Många
            faktorer pekar åt det hållet, och det inger mig osäkerhet.
          </note>
          <note>
            Inom EFTA är man enig, men kan Sverige ställa sig bakom detta,
            även om det gäller ett bilateralt avtal med EG?
          </note>
          <note>
            Jag är glad för att Mats Hellström är beredd att göra vad som
            är möjligt för att hjälpa det svenska fisket.
          </note>
          <note>
            Vi har ju egentligen gått in i ett system som innebär att vi
            byter fiskerättigheter mot annat; det gjorde vi i anpassningsavtalet
            1986.
          </note>
          <note>
            Vad sedan gäller Norges anklagelser mot Sverige står detta i
            ett TT-meddelande. Jag har det kvar, så
          </note>
          <note>
            Mats Hellström kan få det av mig om han så skulle önska.
          </note>
          <note type="speaker">
            Anf. 131 Jordbruksminister MATS HELLSTRÖM (s):
          </note>
          <note>
            Herr talman! I fråga om den sista punkten tror jag att Jens Eriksson
            refererar till synpunkter som lär ha framförts från Norges sida
            efter en kommentar av utrikeshandelsministern om att Island hade
            en särposition inom EFTA. Jag tror att det är vad diskussionen
            gick tillbaka på. Det är väl en naturlig sak att uttrycka sig
            som utrikeshandelsministern gjorde i det sammanhanget.
          </note>
          <note>
            Jag återkommer till det som är det för oss helt avgörande. Jag
            tror och är t.o.m. övertygad om att
          </note>
          <note>
            Jens Eriksson och jag är helt överens på den punkten. Vi avser
            att bli medlemmar i EG. De steg vi nu tar, vårt arbete inom ramen
            för EES-
          </note>
          <note>
            förhandlingarna, har ju också som syfte att se till att vi på
            fiskeområdet som EG-medlemmar skall kunna ge de svenska fiskarna
            en så stark fiskeresurs som möjligt att permament fiska utifrån.
            Det är utgångspunkten för mig i den här förhandlingen, och det
            är utgångspunkten för hela regeringen. Av de kontakter vi har
            haft med SFR har jag förstått att denna synpunkt även delas av
            SFR. Det vore ju annars konstigt, eftersom det handlar om det
            svenska fiskets långsiktiga framtid och överlevnad.
          </note>
          <note type="speaker">
            Anf. 132 JENS ERIKSSON (m):
          </note>
          <note>
            Herr talman! Även jag tror att vi kan få ett bra resultat som
            medlemmar i EG under förutsättning att förhandlingarna sköts på
            rätt sätt. Vi har fiskevatten, och vi har fisktillgångar som gör
            att vi egentligen skulle kunna försörja den flotta vi har i dag
            och hålla den sysselsatt. Om får vi ut de rättigheterna och möjligheterna
            vid ett medlemskap i EG tvivlar jag inte på att vi kommer att
            klara svenskt fiske.
          </note>
          <note>
            Jag är däremot rädd för att vi säljer ut oss innan vi når fram
            till ett medlemskap i EG. Vi kommer ju att avreglera på väldigt
            många områden inom ramen för EFTA, och detta förtar en hel del
            av de förhandlingsmöjligheter vi har när vi så småningom skall
            bli medlemmar i EG. Det skapar också oro på grund av att vi har
            avreglerat när vi går in i EG, medan man i EG-länderna har kvar
            en hel del av sitt stöd till fisket. Ett medlemskap i EG kommer
            dessutom enligt min mening att lyfta upp det svenska fisket och
            ge det större möjligheter än dem
          </note>
          <note>
            Mats Hellström och hans regering har skapat för
          </note>
          <note>
            Sverige genom att underteckna EFTA-avtalet i
          </note>
          <note>
            Oslo 1989.
          </note>
          <note type="speaker">
            Anf. 133 Jordbruksminister MATS HELLSTRÖM (s):
          </note>
          <note>
            Herr talman! Jag tycker nog att Jens Eriksson är perspektivlös
            i fråga om den sista punkten. Sverige är nog ändå för närvarande
            ett av de få länder där fisket inte befinner sig i kris. Det skall
            vi vara glada för. Man har i Norge haft utomordentliga svårigheter
            genom de katastrofala följderna av försvinnandet av torsken och
            loddan. Island har av och till mycket stora svårigheter. Inom
            EG
          </note>
          <note>
            uppträder permanenta krisfenomen genom att man har ont om vatten
            och ont om fisk. Det pågår ju som bekant också inom EG stora kampanjer
            för skrotning av fartyg.
          </note>
          <note>
            Vi har en gynnsam situation, Jens Eriksson. Detta beror till
            en del på att omständigheterna har varit positiva för oss. Jag
            vill också säga att regeringens eget förhandlingsarbete har spelat
            in. Tack vare detta har vi nu en i förhållande till andra länder
            god fiskeresurs. Det har vi fått bl.a. genom förhandlingar med
            Sovjetunionen om den vita zonen. Detta har gjort det möjligt för
            oss både att hushålla med den resurs som torsken och laxen där
            utgör -- detta är ett intresse som vi har gemensamt med Sovjet
            -- och att på ett bra sätt kunna förhandla med EG om att svenska
            fiskare skall ges möjlighet att komma ut exempelvis i Nordsjön
            på kvoter som man inte alls hade tidigare.
          </note>
          <note>
            Detta betyder också att vi inför en EG-förhandling har en fiskeresurs
            som för oss är viktig att värna om.
          </note>
          <note>
            Vi har heller ingen dålig utgångspunkt i en sådan förhandling.
            På den punkten tror jag i så fall att
          </note>
          <note>
            Jens Eriksson och jag har olika uppfattningar.
          </note>
          <note>
            Talmannen anmälde att Jens Eriksson anhållit att till protokollet
            få antecknat att han inte ägde rätt till ytterligare inlägg.
          </note>
          <note>
            Överläggningen var härmed avslutad.
          </note>
          <note>
            18 § Bordläggning
          </note>
          <note>
            Anmäldes och bordlades
          </note>
          <note>
            Konstitutionsutskottets betänkanden
          </note>
          <note>
            1990/91:KU30 Granskning av statsrådens tjänsteutövning och regeringsärendenas
            handläggning
          </note>
          <note>
            1990/91:KU43 Regeringens skrivelse med redogörelse för behandlingen
            av riksdagens skrivelser till regeringen
          </note>
          <note>
            Försvarsutskottets betänkanden
          </note>
          <note>
            1990/91:FöU9 Prövningsförfarandet vid ansökan om vapenfri tjänst
          </note>
          <note>
            1990/91:FöU10 Sotningsverksamheten
          </note>
          <note>
            1990/91:FöU12 Uppskov med behandlingen av vissa ärenden
          </note>
          <note>
            Jordbruksutskottets betänkande
          </note>
          <note>
            1990/91:JoU26 Ändring i jordförvärvslagen m.m.
          </note>
          <note>
            Näringsutskottets betänkanden
          </note>
          <note>
            1990/91:NU37 Handel och tjänster på värdepappersmarknaden
          </note>
          <note>
            1990/91:NU48 Verksamheten i
          </note>
          <note>
            Studsvikskoncernen, m.m.
          </note>
          <note>
            19 § Kammaren åtskildes kl. 19.47.
          </note>
          <note>
            Förhandlingarna leddes
          </note>
          <note>
            av tredje vice talmannen från sammanträdets början t.o.m. 6 §
            anf. 8 (delvis),
          </note>
          <note>
            av förste vice talmannen därefter t.o.m. beslutet om uppskjuten
            votering kl. 13.10,
          </note>
          <note>
            av tredje vice talmannen därefter t.o.m. 9 § anf. 63
          </note>
          <note>
            (delvis),
          </note>
          <note>
            av förste vice talmannen därefter t.o.m. 12 § anf. 90
          </note>
          <note>
            (delvis) och
          </note>
          <note>
            av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
